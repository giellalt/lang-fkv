Joh. 12, 12 - 15 ¶
12. Päivää jälkhiin se iso ihmisjoukko mikä oli tullu juhlhiin, sai kuula ette Jeesus oli tulemassa Jerusaleemhiin. ¶
13. Het otethiin sitte palmuoksii ja menthiin ulos häntä vasthaan, ja het huuðethiin: ¶
Hosianna! Siunattu olkhoon hän, ¶
joka tullee Herran nimheen, ¶
14. Mutta Jeesus löysi nuoren aasin ja istui sen sölkhään, niin ko oon kirjotettu: ¶
15. Älä pölkkää, Sionin tytär! Katto, sinun kuningas tullee istuin aasin varsan sölässä. ¶
23. Mutta Jeesus vastaa heile ja sannoo: Tiima oon tullu ko Ihmisen Pojan kirkastethaan! ¶
24. Totisesti, totisesti mie sanon teile: Jos nisun jyvä ei puttoo maahaan ja ei kuole, niin se jääpi yksin. Mutta jos se kuolee, niin se tuopi paljon hetelmää. ¶
Näin oon Herran sanat  ¶
Pyhitä meitä totuuðessa  ¶
Sinun sanat oon totuus  ¶
Joh. 12, 12 - 15 ¶
12. Päivää jälkhiin se iso ihmisjoukko mikä oli tullu juhlhiin, sai kuula ette Jeesus oli tulemassa Jerusaleemhiin. ¶
13. Het otethiin sitte palmuoksii ja menthiin ulos häntä vasthaan, ja het huuðethiin: ¶
Hosianna! Siunattu olkhoon hän, ¶
joka tullee Herran nimheen, ¶
14. Mutta Jeesus löysi nuoren aasin ja istui sen sölkhään, niin ko oon kirjotettu: ¶
15. Älä pölkkää, Sionin tytär! Katto, sinun kuningas tullee istuin aasin varsan sölässä. ¶
23. Mutta Jeesus vastaa heile ja sannoo: Tiima oon tullu ko Ihmisen Pojan kirkastethaan! ¶
24. Totisesti, totisesti mie sanon teile: Jos nisun jyvä ei puttoo maahaan ja ei kuole, niin se jääpi yksin. Mutta jos se kuolee, niin se tuopi paljon hetelmää. ¶
1   .  Sen jälkeen oli juutalaisten juhla, ja Jeesus meni ylös Jerusalemiin.  2   .  Ja Jerusalemissa on Lammasportin luona lammikko, jonka nimi hebreankielellä on Betesda, ja sen reunalla on viisi pylväskäytävää.  3   .  Niissä makasi suuri joukko sairaita, sokeita, rampoja ja näivetystautisia, jotka odottivat veden liikuttamista.  [Nämä odottivat, että vesi alkaisi liikkua. ¶
4.  Aika ajoin näet Herran enkeli laskeutui lammikkoon ja pani veden kuohumaan, ja se, joka ensimmäisenä astui kuohuvaan veteen, tuli terveeksi, sairastipa hän mitä tautia tahansa.]    5.  Ja siellä oli mies, joka oli sairastanut kolmekymmentä kahdeksan vuotta.   6.  Kun Jeesus näki hänen siinä makaavan ja tiesi hänen jo kauan aikaa sairastaneen, sanoi hän hänelle: "Tahdotko tulla terveeksi?"   7.  Sairas vastasi hänelle: "Herra, minulla ei ole ketään, joka veisi minut lammikkoon, kun vesi on kuohutettu; ja kun minä olen menemässä, astuu toinen sinne ennen minua".   8.  Jeesus sanoi hänelle: "Nouse, ota vuoteesi ja käy".   9.  Ja mies tuli kohta terveeksi ja otti vuoteensa ja kävi. Mutta se päivä oli sapatti.   10.  Sentähden juutalaiset sanoivat parannetulle: "Nyt on sapatti, eikä sinun ole lupa kantaa vuodetta".   11.  Hän vastasi heille: "Se, joka teki minut terveeksi, sanoi minulle: 'Ota vuoteesi ja käy'."   12.  He kysyivät häneltä: "Kuka on se mies, joka sanoi sinulle: 'Ota vuoteesi ja käy'?"   13.  Mutta parannettu ei tiennyt, kuka se oli; sillä Jeesus oli poistunut, kun siinä paikassa oli paljon kansaa.   14.  Sen jälkeen Jeesus tapasi hänet pyhäkössä ja sanoi hänelle: "Katso, sinä olet tullut terveeksi; älä enää syntiä tee, ettei sinulle jotakin pahempaa tapahtuisi".   15.  Niin mies meni ja ilmoitti juutalaisille, että Jeesus oli hänet terveeksi tehnyt. ¶
1.  Sen jälkhiin oli yksi juutalaisten juhlista, ja Jeesus meni ylös Jerusaleemhiin. ¶
2.  Ja Jerusaleemissa oon Lammasvörräjän vieressä lantto minkä nimi hebreankielelä on Betesda, ja sen syrjälä oon viis tolppakujjaa.  3.  Niissä makasi iso joukko sairhaita, sokkheita,  raajarikkoi   ja näivetystautisia  , jokka oðotethiin veden kuohuttamista. [Nämä odottivat, että vesi alkaisi liikkua. ¶
4. Aika ajoin näet Herran enkeli laskeutui lammikkoon ja pani veden kuohumaan, ja se, joka ensimmäisenä astui kuohuvaan veteen, tuli terveeksi, sairastipa hän mitä tautia tahansa.]  5.  Ja siellä oli mies, joka oli sairastanut kolmekymmentä kahdeksan vuotta.  6.  Kun Jeesus näki hänen siinä makaavan ja tiesi hänen jo kauan aikaa sairastaneen, sanoi hän hänelle: "Tahdotko tulla terveeksi?"  7.  Sairas vastasi hänelle: "Herra, minulla ei ole ketään, joka veisi minut lammikkoon, kun vesi on kuohutettu; ja kun minä olen menemässä, astuu toinen sinne ennen minua".  8.  Jeesus sanoi hänelle: "Nouse, ota vuoteesi ja käy".  9.  Ja mies tuli kohta terveeksi ja otti vuoteensa ja kävi. Mutta se päivä oli sapatti.  10.  Sentähden juutalaiset sanoivat parannetulle: "Nyt on sapatti, eikä sinun ole lupa kantaa vuodetta".  11.  Hän vastasi heille: "Se, joka teki minut terveeksi, sanoi minulle: 'Ota vuoteesi ja käy'."  12.  He kysyivät häneltä: "Kuka on se mies, joka sanoi sinulle: 'Ota vuoteesi ja käy'?"  13.  Mutta parannettu ei tiennyt, kuka se oli; sillä Jeesus oli poistunut, kun siinä paikassa oli paljon kansaa.  14.  Sen jälkeen Jeesus tapasi hänet pyhäkössä ja sanoi hänelle: "Katso, sinä olet tullut terveeksi; älä enää syntiä tee, ettei sinulle jotakin pahempaa tapahtuisi".  15.  Niin mies meni ja ilmoitti juutalaisille, että Jeesus oli hänet terveeksi tehnyt. ¶
Jumalan mitta ¶
Met pi  đ  ämä heti joulun. Ja ko vietämä joulun niin silloin kaikki oon niin kaunis ko saattaa olla. Met pesemä meiđän huonheet. Met pynttäämä ittemä. Met ostama skenkit toinen toisele. Met tehemä sen mitä saatama niin ette kaikki näyttää hyvältä, ja niin ette kaikila oon niin hyvä ko mahđolista. ¶
Mutta: mitä met oikkeestansa vietämä? Se ei ollu mikhään kaunis synnyttämäpaikka Beetleheemissä. Sielä oli talli. Se oli varmasti lokainen ja kaikila tavoila kurja. ¶
Ja sielä se siis tapattui: mailman vapahtaaja syntyi.  H  änen oon kuvailtu tällä tavala profeetta Jesajan laulussa Herran kärsivästä palveliijasta, Jes, 53, 3: ¶
Tämä ei ole korkkeessa arvossa. Päinvastoin. Pystymäkö näkemhään sen sishään ette Jeesuksen voima oon heikkoutta meiđän silmissä? ¶
Paulus kirjoittaa Jeesuksesta tällä laila, 1.Kor. 1,27: ¶
Jeesus käänttää alas-ylös meiđän tavan ette mitata. Se mikä meiđän silmissä oon iso, oon hänen silmissä pieni. Ja se mikä meistä oon pieni, heikko ja avuton, oon hänen silmissä loppumattoman arvokas. ¶
Siinä isossa misjuunikonferansissa mikä oli Arushassa, Tanzaniassa marsikuussa 2018; siinä puhuthiin ”niitten marginaliseeratuitten” kuttusta. Ihmiset kekkä assuuvat köyhyyđessä, ihmiset kekkä oon avuttomat, kekkä jää  đh  ään hyvän seuran ulkopuolele,   het keitä mei  đ  än ylimäärätön pi  to koskee  , kekkä kokkeevat klimakriisin, sođan ja vääryyđen. Nämät ihmiset kuttuuvat ja freistaavat meitä kristilissii rikkhaassa mailmassa. ¶
Hei  đ  än epätoivoinen avuttomuus oon heiđän vahvuus. Siksi ette het oon sama paljon ihmiset kekkä oon luotu Jumalan kuvassa ja yhtheiskuuluvaisuutheen hänen kans, niin ko kaikki muutki. Het freistaavat ja kuttuuvat meitä tekemhään sen mitä saatama niin ette luo  đ  a oikkeuđenmukaisen mailman. Enämen ko se: het näyttäävät meile sen ette Jumalan hyvät skenkit, armon ja rakkhauđen ei sunkhaan ole tyhä siđottu menestynheissiin ja inhimilisesti kattottunna rikkhaissiin elämhiin. Ko se oon heikkouđessa ette näjemä Jumalan voiman. ¶
Minun pieni kehoitus ko joulu likenee: haje rikkhautta siinä mikä meiđän mielestä oon heikko. Älkkää antakkaa sen olla heikkouđessa, köyhyyđessä ja kärsimyksessä. Mutta niin ette näkkee Jumalan, hänen kuttumuksen ja hänen rakkhauđen siinä missä   ei ole inhimilistä arvoo. ¶
Kans meiđän tykönä saatama joskus nähđä tämän: Ko ihmiset kekkä oon vaivaiset ja kenelä oon ikävät sairhauđet, ilola oon myötä jumalanpalveluksessa ja rukkoilemisessa. Ko met kirkkona autama ihmissii kekkä tarvitteevat appuu kirkon diakonin kautta, joko net oon meiđän vanheman puolen ihmiset, sairhaat tahi net kekkä oon narkomaanit tahi olheet fankilassa. Tahi met olema avuksi pakolaisile ja muile keitä niin tavaliset ihmiset ette mei  đ  än esivallat piđethään niin ko ”hykset vellissä”. ¶
Jumalan mahtavuus oon heikossa. Met aijoma nähđä, ottaat vasthaan ja uskoot. Meitä kuttuthaan ja freistathaan ette olla myötä tekemässä hyvvii tekkoi niile ihmisille kenen tykö hän oon mei  đ  än lähättänny. ¶
Mie toivon kaikile siunattui joulupyhhii, ilossa pienestä lapsesta, mitattu Jumalan omala mitala! ¶
Pispa Pohjais-Hålogalandin pispaseurassa ¶
Mattheuksen evankeliumi 12, 33-37 ¶
33. Jos puu oon hyvä, sillon oon heðelmäki hyvä, mutta jos puu oon huono , sillon oon heðelmäki huono. Sillä heðelmästä puun tunnethaan. ¶
34. Käärmheen penikät! Millälaila saatatta tet puhhuut hyvvää, tet jotka oletta pahat? Mitä syðän oon täynä, siitä suu puhhuu. ¶
35. Hyvä ihminen tuopi hyvvii tavaroita omasta hyvästä aitasta, paha ihminen tuopi pahhoi tavaroita pahasta aitasta. ¶
36. Mie sanon teile; Jokhaisesta jouttaavasta sanasta mitä ihmiset sannoovat, het häyttyyvät vastata tuomiopäivän  ä  . ¶
37. Ja sinun sanat tehðään sinun vanhurskhaaksi, ja sinun sanat tuomithaan sinun syyliseksi. ¶
1 Kor 10:1-12 ¶
Aposteliin tehot 2, 38-42 ¶
38. Pietari vastasi heile: "Tehkää parannuksen ja ottakhoon vasthaan kukaki teistä kastheen Jeesuksen Kristuksen nimheen teiðän synttiin antheeksisaamiseksi, niin tet saatta Pyhän Hengen lahjan. 39. Sillä tämän luppauksen oon annettu teille ja teið   än lapsile ja kaikile jokka kaukana oon, niin monele ko Herra meiðän Jumala kuttuu." 40. Ja monila muilaki sanoila hän toðisti heile, ja hän varoitti heitä: "Antakkaa pelastaat teiðät itte tästä väärälisestä sukupolvesta". 41. Heiðät jokka nyt otethiin hänen sanansa vasthaan, kastettiin, ja niin sinä päivänä heiðän seurakunta lissääntyi nuoin kolmela tuhanela. 42. Ja het pysythiin uskolisena aposteliin opetuksessa ja valtakunnassa ja leivän taittamisessa ja rukkouksissa. ¶
Joh. 12, 12 - 24 ¶
12. Päivää jälkhiin se iso ihmisjoukko mikä oli tullu juhlhiin, sai kuula ette Jeesus oli tulemassa Jerusaleemhiin. ¶
13. Het otethiin sitte palmuoksii ja menthiin ulos häntä vasthaan, ja het huuðethiin: ¶
Hosianna! Siunattu olkhoon hän, joka tullee Herran nimheen,  Israelin kuningas! ¶
14. Mutta Jeesus löysi nuoren aasin ja istui sen sölkhään, niin ko oon kirjotettu: ¶
15. Älä pölkkää, Sionin tytär! Katto, sinun kuningas tullee istuin aasin varsan sölässä. ¶
16. Tätä hänen opetuslapset aluksi ei ymmärtänheet. Mutta ko Jeesuksen oli kirkastettu, sitte het muistethiin ette tämän oli hänestä kirjotettu, ja ette het olthiin tämän hänele tehnheet. ¶
17. Ihmisjoukko joka oli ollu hänen kansa ko hän kuttui Laasaruksen hauðasta, ja herätti hänen kuolheista, toðisti hänestä. ¶
18. Sentähðen het menthiinki häntä vasthaan, sillä het olthiin kuulheet ette hän oli tehny sen merkin. ¶
19. Fariseukset sanothiin sitte keskenänsä: Tet näjettä ette että saa mithään aikhaan! Kattokkaa, koko mailma laukkoo hänen pörässä! ¶
20. Heiðän kansa jokka pruukathiin mennä ylös juhlina rukkoilemhaan, olthiin kansa muutammat kreikkalaiset. ¶
21. Het tulthiin Filipin tykö, joka oli Galilean Betsaidasta, rukkoilthiin häntä ja sanothiin: Herra, met halluuma nähðä Jeesuksen. ¶
22. Filippi tullee ja sannoo sen Antile. Antti ja Filippi menhään ja sanothaan sen Jeesuksele. ¶
23. Mutta Jeesus vastaa heile ja sannoo: Tiima oon tullu ko Ihmisen Pojan kirkastethaan! ¶
24. Totisesti, totisesti mie sanon teile: Jos nisun jyvä ei puttoo maahaan ja ei kuole, niin se jääpi yksin. Mutta jos se kuolee, niin se tuopi paljon hetelmää. ¶
Oon kirjotettu Johanneksen evankeeliumissa luvussa 10, värsyissä 1-10 ¶
1.”Totisesti, totisesti mie sanon teile: Kuka ei mene vörräjästä sisäle lammastokkhaan, mutta kiikkuu yli muualta, hän oon varas ja ryöväri. ¶
2. Mutta kuka tullee vörräjästä sisäle, oon lamphaitten paimen. ¶
3. Vörräjänvahti aukassee hänele, ja lamphaat kuulhaan hänen äänen. Hän puhhuu omile lamphaile nimeltä ja viepi net ulos. ¶
4. Ja ko hän oon saanu kaikki ulos, hän kävelee heiðän eðessä, ja lamphaat kyytäthään häntä, sillä het tunnethaan hänen äänen. ¶
5. Mutta outoihmistä het ei kyytätä. Net menhään pakhoon sillä net ei tunneta outoihmisen ääntä.” ¶
6. Tämän kuvvauksen Jeesus muisteli heile, mutta het ei ymmärtänheet mitä hän meinais. ¶
7. Sitte Jeesus sanoi: ”Totisesti, totisesti mie sanon teile: Mie ole vörräjä lamphaitten tykö. ¶
8. Kaikki muut jokka oon tulheet ennen minuu, oon varkhaat ja ryövärit, mutta lamphaat ei ole kuuntelheet heitä. ¶
9. Mie olen vörräjä. Joka mennee minun kautta, saapi pelastuksen ja saapi vaphaasti mennä sisäle ja ulos hakemhaan laitunta. ¶
10. Varas tullee vain varastamhaan, tappamhaan ja hajottamhaan. Mie olen tullu sillä ette teilä pittää olla elämä ja rikhaus. ¶
Jeesus astuu esile lehtimajajuhlan aikana. ¶
14. Oli jo keskelä juhla-aikkaa ko Jeesus meni ylös temppelile ja alkoi opettamhaan. ¶
15. Juutalaiset hunteerathiin siitä ja sanothiin: ”Miksi hänelä oon semmosta tiettoo, hän joka ei ole saannu minkhäänlaista opetusta?” ¶
16. Jeesus vastasi: ”Minun oppi ei ole minun, mutta se tullee häneltä joka oon lähättäny minun.” ¶
17. Kuka halluu tehðä hänen tahtoo, häyttyy ymmärttäät oonko oppi Jumalalta, tahi saarnanko mie omalta puolelta. ¶
”Saattasko Jumala valmistaat pöyðän auttiissa? ¶
Mutta saattasko hän kans anttaat meile leippää ja tuoða lihhaa omale kansale?” ¶
jolla oon Jaakopin Jumala apuna, ¶
ja joka pannee toivon Herrhaan Jumalhaan, ¶
meren ja kaikki mitä niissä oon, ¶
ja joka ijänkaikkisesti uskolinen oon . ¶
Herra anttaa ruokkaa heile jokka nälässä oon, ¶
ja hän pannee fangitetut irti. ¶
ja nostaa alaspainetut. ¶
Herra rakastaa vanhurskhaat ¶
Herra varjelee lesket ja orvot, ¶
mutta jumalattomitten tien hän tekkee mukkaseksi. ¶
sinun Jumala, Siion, suvusta sukhuun. ¶
Halleluja! ¶
Herra Jeesus Kristus, sie joka kovala/-ssa voimala/-ssa ja kirkkauðela/-ssa tulet takasin, met rukkoilema sinnuu: Herätä meiðät perustamattomuuðesta ja väärästä varmuuðesta ja opeta meitä valvomhaan ja rukkoilemhaan. Piðätä meiðät kiini sinun pyhässä sanassa, niin ette met luottamuksessa sinun armhoon oðottasima ilosina sinun takasintulloo, sie joka Isän ja Pyhän Hengen kansa elät ja hallittet, tosi Jumala iänkaikkisesta iänkaikkisheen. ¶
Oon kirjotettu profeeta Malakian 3. ja 4. luvussa: ¶
Sinä päivänä ko mie määrään, sannoo Herra Seepaot, pittäävät het olla minun omat, ja mie olen hyvä heile, niinko mies oon hyvä omale pojale joka tottelee häntä. Sillon tet vielä kerran näjettä mikä oon ero vanhurskaitten ja jumalattomiitten välilä, niitten jokka palvelhaan Jumalaa ja niitten jokka ei palvele häntä. ¶
Sillä katto, päivä tullee, ¶
se oon niinko tulipalo. ¶
Kaikki julkkeet ja jumalattomat ¶
oon sillon niin ko kulot, ¶
ja päivä mikä tullee, polttaa heiðät, ¶
sannoo Herra Sepaot, ¶
niin ette heistä ei jää ei juurta eikä vartta/oksaa. ¶
Mutta teile, jokka pölkkäättä minun nimmee, ¶
vanhurskaitten aurinko pittää loistaat, ¶
ja sillä oon parantuminen siippiin alla. ¶
Näin oon Herran sanat. ¶
Oon kirjotettu Paavalin preevissä Rooman seurakunnale 15. (viiðessätoisessa) luvussa: ¶
Kaikki mitä ennen oon kirjotettu, oon kirjotettu sentähðen että met piðämä oppiit siitä. Met saama toivoo sen kärsivälisyyðen ja sen lohðutuksen kautta mistä oon kirjottanheet. Jumala joka itte oon kärsivälisyyðen ja lohðutuksen lähðet, autakhoon teitä olemhaan yksmielisinä niin ko Jeesus Kristus tahtoo. Sillon saatatta yksmielisinä ylistäät Jumalaa, meiðän Herran Jeesuksen Kristuksen Issää. Hyväksykkää toinen toisen, niin ko Kristus oon hyväksyny meiðät, Jumalan kunniaksi. ¶
Näin oon Herran sanat. ¶
Tämä pyhä evankeliumi oon kirjotettu evankelista Markkuksen ensimäisessä luvussa: ¶
Ko Juhanneksen olthiin panheet fankilhaan, tuli Jeesus Kalileehaan ja saarnas Jumalan evankekeliummii ja sanoi: "Aika oon tullu, Jumalan valtakunta oon likeelä. Käännykkää ja uskokkaa evankeliummii!" ¶
Näin oon Herran sanat. ¶
Pispan vihkiminen Tromssan Tuomiokirkossa, 10.03.02.  ¶
Oon kirjotettu Paavalin preevissä Tiituksele , 1 . luvussa:  ¶
7. Sillä pispa joka oon Jumalan huonheenhoittaaja, pittää olla moitti-maton. Hän ei piðä olla ittepäinen, noppeevihanen, juoppo, tappelija tahi häpheelisen voiton pyyttääjä. ¶
8. Hän pittää olla hyväntahtonen, hyvvää rakastava, siivolinen , vanhurskas ja pyhä ja ittensä herra.  ¶
9. Hän pittää pyssyyt kiini puhthaan opin sanassa, niin ette hän pystyy neuvoomhaan tervheelisen opin kautta, ja kummoomhaan vasthaan-sannojita. ¶
Näin kuuluu Herran sana. ¶
Pispan vihkiminen Tromssan Tuomiokirkossa, 10.03.02.  ¶
Oon kirjotettu Paavalin preevissä Tiituksele , 1 . luvussa:  ¶
7. Sillä pispa joka oon Jumalan huonheenhoittaaja, pittää olla moitti-maton. Hän ei piðä olla ittepäinen, noppeevihanen, juoppo, tappelija tahi häpheelisen voiton pyyttääjä. ¶
8. Hän pittää olla hyväntahtonen, hyvvää rakastava, siivolinen , vanhurskas ja pyhä ja ittensä herra.  ¶
9. Hän pittää pyssyyt kiini puhthaan opin sanassa, niin ette hän pystyy neuvoomhaan tervheelisen opin kautta, ja kummoomhaan vasthaan-sannojita. ¶
Näin kuuluu Herran sana. ¶
Profeeta Malakian 3. luku, 17-18  ¶
17. Sinä päivänä jonka mie tehen, sannoo Herra Sepaot, het pittäävät olla minun omat, ja mie tulen säästämhään heitä niin ko mies säästää ommaa poikkaa joka palvelee häntä.  ¶
18. Ja tet tuletta vielä kerran näkemhään eron vanhurskhaan ja jumalattoman välilä, ja sen välilä joka palvelee Jumalaa ja sen joka ei palvele häntä.  ¶
1. Sillä katto, se päivä tullee, mikä pallaa niin ko uuni, sillon pittäävät kaikki ylönkattoojat ja jumalattomat olla niin ko kulo, ja päivä mikä tullee, pittää sytyttäät hei ð ät, sannoo Herra Sepaot, ja eikä heistä pi ð ä jää ð ä ei juurta eikä oksaa.  ¶
2. Mutta teile jotka pölkkäättä minun nimmee, tullee vanhurskhaan aurinko nousemhaan, ja sillä oon parannus siippiin alla, ja tet tuletta menemhään ulvos ja tuletta hyppimhään niin ko maitovasikat.  ¶
Juhanneksen ensimäinen preevi 3, 1-2  ¶
1. Kattokkaa kunka ison rakkau ð en Isä oon antanu meile, ette meitä sanothaan Jumalan lapsiksi, niin ko met olemaki. Sentäh ðen mailma ei tunne meitä, sillä se ei tunne häntä.  ¶
2. Minun rakhaat, nyt met olema Jumalan lapset, ja ei ole vielä sanottu mitä meistä tullee. Mutta met tieðämä ette ko hän tullee, sillon met tulema olemhaan hänen näköset, sillä met saama nähðä hänen niin ko hän oon.  ¶
Mattheuksen evankeliumi 12, 33-37  ¶
33. Jos puu oon hyvä, sillon oon heðelmäki hyvä, mutta jos puu oon huono , sillon oon heðelmäki huono. Sillä heðelmästä puun tunnethaan.  ¶
34. Käärmheen penikät! Millälaila saatatta tet puhhuut hyvvää, tet jotka oletta pahat? Mitä syðän oon täynä, siitä suu puhhuu.  ¶
35. Hyvä ihminen tuopi hyvvii tavaroita omasta hyvästä aitasta, paha ihminen tuopi pahhoi tavaroita pahasta aitasta.  ¶
36. Mie sanon teile; Jokhaisesta jouttaavasta sanasta mitä ihmiset sannoovat, het häyttyyvät vastata tuomiopäivän ä .  ¶
37. Ja sinun sanat tehðään sinun vanhurskhaaksi, ja sinun sanat tuomithaan sinun syyliseksi.  ¶
7. Sillä pispa joka oon Jumalan huonheenhoittaaja, pittää olla moitti-maton. Hän ei piðä olla ittepäinen, noppeevihanen, juoppo, tappelija tahi häpheelisen voiton pyyttääjä. ¶
8. Hän pittää olla hyväntahtonen, hyvvää rakastava, siivolinen  ,  vanhurskas ja pyhä ja ittensä herra. ¶
9. Hän pittää pyssyyt kiini puhthaan opin sanassa, niin ette hän pystyy neuvoomhaan tervheelisen opin kautta, ja kummoomhaan vasthaan-sannojita. ¶
Palmusunnuntain saarnateksti ¶
Joh 12,1-13 ¶
12. Päivää jälkhiin se iso ihmisjoukko mikä oli tullu juhlhiin, sai kuula ette Jeesus oli tulemassa Jerusaleemhiin. ¶
13. Het otethiin sitte palmuoksii ja menthiin ulos häntä vasthaan, ja het huuðethiin: ¶
Hosianna! Siunattu olkhoon hän, joka tullee Herran nimheen, Israelin kungingas! ¶
Jeesus voidellaan Betaniassa ¶
1 Kuusi päivää ennen pääsiäistä Jeesus tuli Betaniaan, missä hänen kuolleista herättämänsä Lasarus asui. [ Matt. 26:6-13 ; Mark. 14:3-9 ; Luuk. 7:36-38 ¶
2 Jeesukselle tarjottiin siellä ateria. Martta palveli vieraita, ja Lasarus oli yksi Jeesuksen pöytäkumppaneista. ¶
3 Maria otti täyden pullon aitoa, hyvin kallista nardusöljyä, voiteli Jeesuksen jalat ja kuivasi ne hiuksillaan. Koko huone tuli täyteen voiteen tuoksua. ¶
4 Juudas Iskariot, joka oli Jeesuksen opetuslapsi ja josta sitten tuli hänen kavaltajansa, sanoi silloin: ¶
5 "Miksei tuota voidetta myyty kolmestasadasta denaarista? Rahat olisi voitu antaa köyhille." ¶
6 Tätä hän ei kuitenkaan sanonut siksi, että olisi välittänyt köyhistä, vaan siksi, että oli varas. Yhteinen kukkaro oli hänen hallussaan, ja hän piti siihen pantuja rahoja ominaan. ¶
7 Jeesus sanoi Juudakselle: "Anna hänen olla, hän tekee tämän hautaamistani varten. ¶
8 Köyhät teillä on luonanne aina, mutta minua teillä ei aina ole." [ 5. Moos. 15:11 ¶
9 Betaniaan saapui suuri joukko juutalaisia, jotka olivat kuulleet Jeesuksen olevan siellä. He eivät tulleet ainoastaan Jeesuksen tähden, vaan myös nähdäkseen Lasaruksen, jonka Jeesus oli herättänyt kuolleista. ¶
10 Niinpä ylipapit päättivät tappaa myös Lasaruksen, ¶
11 koska monet juutalaiset hänen takiaan lähtivät Jeesuksen luo ja uskoivat häneen. [ Joh. 11:45 ¶
Jeesus ratsastaa Jerusalemiin ¶
12 Seuraavana päivänä levisi tieto, että Jeesus oli tulossa Jerusalemiin. Ihmiset, joita oli saapunut juhlille suurin joukoin, [ Matt. 21:1-11 ; Mark. 11:1-11 ; Luuk. 19:28-40 ¶
13 ottivat palmunoksia ja menivät häntä vastaan huutaen: -- Hoosianna! Siunattu olkoon hän, joka tulee Herran nimessä, Israelin kuningas! [ Ps. 118:25,26 ¶
1 Kuusi päivää ennen pääsiäistä Jeesus tuli Betaanihaan missä Laasarus asui, jonka Jeesus oli herättäny kuolheista. ¶
2 Sielä hänele tarjothiin ruokapiðot. Martta palveli vierhaita, ja Laasarus oli yksi niistä jokka maathiin pöyðässä hänen kansa. ¶
3 Sitte Maaria tuoi punnan oikkeeta, tyyrista nardusöljyy, voiteli  sillä Jeesuksen  jalat ja pyhki net omila hyksilä. Koko huonet täytyi siitä hyvästä haijusta. ¶
4 Sitte Juudas Iskariot, yksi Jeesuksen opetuslapsista, hän joka petti Jeesuksen, sanoi: ¶
5 "Miksi tuota voiðetta ei myyty kolmelasaðala denaarila ja rahat sitte annettu köyhille?" ¶
6 Tätä hän ei kuitenkhaan sanonu sillä ko hänelä oli huolta köyhistä, mutta sillä ko hän oli varas. Rahakassa oli hänen hallussa, ja hän pruukais ottaat siitä mitä panthiin siiheen. ¶
7 Mutta Jeesus sanoi: "Anna hänen olla! Hän oon säästäny sen voitheen minun hautaamispäivän varten. ¶
8 Köyhät teilä oon tasan täälä, mutta minnuu teillä ei ole tasan." ¶
9 Iso juutalaisjoukko sai tieðon ette Jeesus oli Betaaniassa. Nyt het tulthiin sinne, ei tyhä Jeesuksen tähden, mutta kans ette saaða nähðä Laasaruksen, jonka Jeesus oli herättäny kuolheista. ¶
10 Sitte ylipapit päätethiin tappaat Laasaruksenki. ¶
11 Sillä monet juutalaiset menthiin sinne hänen tähðen ja tulthiin uskhoon Jeesuksheen. ¶
12. Päivää jälkhiin se iso ihmisjoukko mikä oli tullu juhlhiin, sai kuula ette Jeesus oli tulemassa Jerusaleemhiin. ¶
13. Het otethiin sitte palmuoksii ja menthiin ulos häntä vasthaan, ja het huuðethiin: ¶
Hosianna! Siunattu olkhoon hän, ¶
joka tullee Herran nimheen, ¶
Markkus 1:  ¶
T ämä pyhä evankeliumi oon kirjotettu evankelista Markkuksen ensimäisessä luvussa:  ¶
Ko Juhanneksen olthiin panheet fankilhaan, tuli Jeesus Kalileehaan ja saarnais Jumalan evankekeliummii ja sanoi: "Aika oon tullu, Jumalan valtakunta oon likeelä. Käännykkää ja uskokkaa evankeliummii!" ¶
Isän ja Pojan ja Pyhän Hengen nimheen. ¶
Jakosanat: ¶
Tämä oon Jeesuksen ruumis. ¶
Tämä oon Jeesuksen veri. ¶
Risthiin naulittu ja ylösnoussu Jeesus Kristus ¶
oon nyt antanu meile oman pyhän ruumhiin ja veren ¶
mikkä hän antoi meile meiðän synttiin sovitukseksi ¶
Hän vahvistakhoon meiðät ja pitäkhöön meiðät toðelisessa uskossa ijänkaikkisheen elämhään. ¶
Rauha olkhoon teiðän kansa. ¶
2 Mooseksen kirja ¶
21. Sitte Mooses kuttui kaikki Israelin vanhimmat ja sanoi heile: ”Menkkää ja ottakkaa lamphaan teiðän perheile ja slaktakkaa päässiislamphaan! ¶
22. Ottakkaa sitte isoppivittan, kastakkaa sen veriastiissa ja pyhkikkää jotaki verestä ovenpelkhaan ja ovenpielhiin. Ja ei yksikhään teistä piðä mennä omasta ovesta ulos ennen aamuu. ¶
23. Sillä Herra aikkoo käyðä läpi maan ja tuoða onnettomuutta egyptiläisile. Ja ko hän näkkee veren ovenpelkassa ja ovenpielissä, hän tullee menemhään sivvu oven, ja ei anna murhaajaa mennä sinne sisäle tappamhaan kethään. ¶
24. Hyväksykkää tämän ja se oon ijänkaikkinen määräys teile ja teiðän jälkiläisile. ¶
25. Ko tet sitte tulettä siiheen maahaan minkä Herra oon luvannu anttaat teile, niin pyhittäkkää tätä juhlaa. ¶
26. Ja ko teiðän lapset kysythään mikä tapa tämä oon, ¶
27. niin vastakkaa: ”Tämä oon päässiisuhri Herrale, sillä ko hän Egyptissä meni israelilaisten huonheitten sivvu sillon ko hän tuoi onnettomuutta egyptiläisile, mutta säästi meiðän koðit”. Sitte kansa kumartui maahaan ja rukkoili. ¶
28. Ja israelilaiset menthiin ja tehthiin niin ko Herra oli Mooseksele ja Aaronile käskyn antanu. Niin het tehthiin. ¶
Tämä pyhä evankeliumi oon kirjotettu evankelista Juhanneksen 14 (neljenessätoista) luvussa  ¶
Paavalin preevi roomalaisile 5: 17-19 ¶
17. Kuolema sai herruu  ðen  y  ð  den ainuan ihmisen rikkomuksen täh  ð  en. Kunka paljon enämen sitte ei pi  ðetä het omistaat elämää ja saaða herruuðen yhðen, Jeesuksen Kristuksen, kautta, het jokka otethaan vasthaan Jumalan ison armon ja  vanhurskau  ð  en   lahjan. ¶
18. Niin ko siis yh  ð  en ihmisen rikkomus tuli kaikile ihmisile tuomioksi,   niin kansa yh  ð  en ihmisen vanhurskas teko tuopi kaikile ihmisile vapautusta ja elämää. ¶
19. Niin ko monet tulthiin syntisiksi yh  ð  en ihmisen tottelemattomuu  ð  en vuoksi, niin kansa monet tulhaan vanhurskaiksi yh  ð  en ihmisen kuuliaisuu  ð  en syystä. ¶
Pukstaavilinen rekisteri virren kväänin-, suomen-, (pohjais)saamenkielisen ja meänkielisen nimen mukhaan ¶
Pukstaavilinen rekisteri virren norjan- ja ruottinkielisen nimen mukhaan ¶
Jumalan viisaus luomisessa. Virsi 104 ¶
13. Sie kastelet vaarat sinun korkkeuðesta ¶
Sie täytät maan hetelmilä mitä sie annat ¶
14. Sie annat ruohon kassuut karjale ¶
ja ihmisile kasvit miitä het saatethaan kylväta ¶
Niin sie annat leivän tulla maasta. ¶
21. Nuoret jalopeurat kiljuthaan jahðissa ¶
ja tah  ð  othaan Jumalan antamhaan heile ruokkaa. ¶
22. Sitte ko aurinko koittaa, het naakithaan poijes ja panhaan rauhalisesti maata omhiin reikäpaikhoin. ¶
23. Silloin mennee ihminen työhöön ¶
ja tekkee työtä siksi ko ilta tullee. ¶
24. Herra, kunka moninaiset oon sinun teh   ot! ¶
Ja kaikki sie olet tehny viisau  ðela; ¶
mailma oon täynä sitä mitä sie olet luonnu. ¶
Korkkeemessu Pillavuonossa, 29.05.01, klo. 19:30.  ¶
Alkurukkous  ¶
Lukkari:  ¶
Herra! Mie olen tullu t änne sinun pyhhään talhoon kuulemhaan mitä sie,  ¶
Herra Jumala, minun luoja,  ¶
sie, Herra Jeesus, minun Vapattaaja,  ¶
sie, Pyhä Henki, minun loh ð uttaja elämässä ja kuolemassa,  ¶
aiot saarnata minule.  ¶
Herra! Aukase nyt minun sy ðämen sinun Pyhän Hengen kautta,  ¶
niin ette mie sinun sanan avula opin suremhaan minun synttii,  ¶
ja elämässa ja kuolemassa uskomhaan Jeesuksheen,  ¶
ja joka päivä tekemhään parannuksen pyhässä elämässä.  ¶
Sen kuulisit ja tekisit sie Jeesuksen Kristuksen kautta.  ¶
Loppurukkous  ¶
Lukkari:  ¶
Herra! Mie kiitän sinnuu  ¶
sillä ko sie olet opettanu minule mitä sie halluut ette mie pið än tehðä.  ¶
Auta nyt minnuu, minun Jumala,  ¶
sinun Pyhän Hengen kautta  ¶
ja Jeesuksen Kristuksen tähðen  ¶
niin ette mie säilytän sinun sanan puhthaassa syðämessä,  ¶
lujennun uskossa,  ¶
parannun pyhässä elämässä  ¶
ja saan lohðutuksen elämässä ja kuolemassa!  ¶
Aamen Jeesuksen nimheen.  ¶
Aposteliin tehot 2, 1-8 ¶
1. Ko helluntaipäivä tuli, het olthiin kaikin yhðessä. 2. Siinä samassa tuli pauhu taivhaasta, oli niin ko kova myrsky, ja se täytti koko talon missä het istuthiin. 3. Liekkikielii tuli esile, ja net jakkaanuthiin ja lasketuthiin joka yhðen pääle. 4. Ja sitte kaikki heistä tulthiin täytetyiksi Pyhälä Hengelä ja alethiin puhuhmaan muila kielilä, kielilä miitä Henki antoi heille puhuttaavaksi. 5. Jerusaleemissa asui hurskhaita juutalaissii kaikista mailman maista. 6. Iso ihmisjoukko kokkoontui ko het kuulthiin tämän pauhun, ja het olthiin juuri ymmärtämättömät; sillä joka yksi kuuli puhetta omala kielelä. 7. Pölästynheinä ja kummastunheina het kysythiin toinen toiselta: "Eikö nämät kaikki jokka puhuthaan, ole galilealaissii? 8. Kuinka se saattaa olla niin ette joka yksi meistä kuulee heiðät puhhuuvan meiðän ommaa äitinkieltä? ¶
Aposteliin tehot 2, 1-8 ¶
1. Ko helluntaipäivä tuli, het olthiin kaikin yhðessä. ¶
2. Siinä samassa tuli pauhu taivhaasta, oli niin ko kova myrsky, ja se täytti koko talon missä het istuthiin. ¶
3. Liekkikielii tuli esile, ja net jakkaanuthiin ja lasketuthiin joka yhðen pääle. ¶
4. Ja sitte kaikki heistä tulthiin täytetyiksi Pyhälä Hengelä ja alethiin puhuhmaan muila kielilä, kielilä miitä Henki antoi heille puhuttaavaksi. ¶
5. Jerusaleemissa asui hurskhaita juutalaissii kaikista mailman maista. ¶
6. Iso ihmisjoukko kokkoontui ko het kuulthiin tämän pauhun, ja het olthiin juuri ymmärtämättömät; sillä joka yksi kuuli puhetta omala kielelä. ¶
7. Pölästynheinä ja kummastunheina het kysythiin toinen toiselta: "Eikö nämät kaikki jokka puhuthaan, ole galilealaissii? ¶
8. Kuinka se saattaa olla niin ette joka yksi meistä kuulee heiðät puhhuuvan meiðän ommaa äitinkieltä? ¶
Preevi roomalaisile 2, 13-16 ¶
13. Sillä ei ole net jokka kuulhaan lain sanat, jokka oon vanhurskhaat Jumalale. Ei ole, het jokka tehðhään niin ko laki sannoo, het oon vanhurskhaat. ¶
14. Sillä ko pakanat, joila laki ei ole, luonnosta tehðhään niin ko laki sannoo, oon het sitte itte oma laki, vaikka heilä laki ei ole. ¶
15. Het näytethään sillä ette lain käskyt oon kirjotettu heiðän syðämhiin. Ja heiðän omatunto toðistaa kans siitä ko heiðän ajatukset syytethään tahi puolustethaan heitä. ¶
16. Tämä tullee selväksi sinä päivänä ko Jumala Jeesuksen Kristuksen kautta tullee tuomittemhaan ihmisten salaisuuðet, niin ko olen sanonu minun evankeliuumissa. ¶
Tulkkaa tet joila ei ole rahhaa! Ostakkaa  ohraa  niin ette saatta syöðä, tulkkaa ostamhaan ilman rahatta, ilman maksamatta viinii ja maittoo! ¶
2. Miksi piðättä rahhaa siiheen mikä ei ole leippää, ja teiðän työpalkan semosheen mikä ei kyllästä? Kuulkkaa minnuu, ja ei muita ko minnuu, niin saatta syöðä hyvvää ja  ilotella  lihaviista ruviista. ¶
3. Kallistakkaa korvan tännepäin ja tulkkaa minun tykö, kuulkkaa ja tet saatta elläät. Mie tehen ijänkaikkisen liiton teiðän kansa ja annan teile kestäävän uskolisuuðen niin ko mie annoin Taavetile. ¶
Alkurukkous  ¶
Lukkari:  ¶
Herra! Mie olen tullu tänne sinun pyhhään talhoon kuulemhaan mitä sie, ¶
Herra Jumala, minun Luoja, ¶
sie, Herra Jeesus, minun Vapattaja, ¶
sie, Pyhä Henki, minun lohðuttaja elämässä ja kuolemassa, ¶
aiot saarnata minule. ¶
Herra! Aukase nyt minun syðämen sinun Pyhän Hengen kautta, ¶
niin ette mie sinun sanan kautta opin suremhaan minun synttii, ¶
ja elämässä ja kuolemassa uskomhaan Jeesuksheen, ¶
ja joka päivä tekemhään parannuksen pyhässä elämässä. ¶
Sen kuulisit ja tekisit sie Jeesuksen Kristuksen kautta. ¶
Loppurukkous  ¶
Lukkari:  ¶
Herra! Mie kiitän sinnuu ¶
sillä ko sie olet opettanu minule mitä sie halluut ette mie piðän tehðä. ¶
Auta nyt minnuu, minun Jumala, ¶
sinun Pyhän Hengen kautta ¶
ja Jeesuksen Kristuksen tähðen ¶
niin ette mie säilytän sinun sanan puhthaassa syðämessä, ¶
lujennun uskossa, ¶
parannun pyhässä elämässä ¶
ja saan lohðutuksen elämässä ja kuolemassa!  ¶
Amen Jeesuksen nimheen. ¶
Paavalin preevi efesolaisile 2,12-18 ¶
12. Muistakkaa ette tet siiheen aikhaan olitta ilman Kristusta, Israelin porvarinoikkeuðen ulkopuolela, osattomina liithoin ja luppaukshiin, ilman toivoo ja ilman Jumalaa mailmassa. ¶
13. Mutta nyt, ko oletta Kristuksessa Jeesuksessa, oletta tet jokka ennen olitta kaukana, pääsheet likele Kristuksen veren tähðen. ¶
14. Sillä hän oon meiðän rauha, hän joka teki molemat yhðeksi ja purki viholisuuðen muurit mikkä erotethiin. Omala lihala ¶
15. hän oon kumonnu lain käskyt ja määräykset. Niin hän teki rauhan ko hän niistä kahðesta ihmisjoukoista luoi yhðen ihmisjoukon. ¶
16. Yhðessä ruumhiissa hän sovitti molemat ihmisjoukot Jumalan kansa ko hän kuoli ristilä ja niin tappoi viholisuuðen. ¶
17. Hän tuli ja tuoi rauhan hyvän sanoman sekä teile jokka oletta kaukana, ja heile jokka olthiin likelä. ¶
18. Hänen kautta oon sekä meilä ette teilä pääsy yhðessä Hengessä Isän tykö. ¶
Jouluevankeeliumi, Luukas, 2. 1-20.  ¶
Ja se tapattui niinä päivinä ko keisari Aukustus oli päättäny ette koko mailma piti maksaat verroo. ¶
2. Tämä veronmakso oli se ensimmäinen, ja se tapattui sillon ko Kviriinius oli Syyrian maaherrana. ¶
3. Ja kaikin menthiin sinne kirjottamhaan ittensä verolisthoin, kukaki omhaan kaupunkhiin. ¶
4. Jouseppi lähti Kalileasta, Naasaretin kaupungista, Juutehaan, Taavetin kaupunkhiin, Peetleheemhiin, sillä hän oli Taavetin huonetta ja sukkuu, ¶
5. ja sielä hänen piðethiin kirjottaat verolisthaan kihlatun Maarian kansa joka oli oðottamassa lasta. ¶
6. Ja ko het olthiin sielä, se synnyttämisaika tuli, ¶
7. ja hän synnytti pojan, esikoisen, kapaloitti hänen, ja pani hänen soimheen. Sillä heile ei löytyny sijjaa kestikievarista. ¶
8. Siinä likelä oli paimeniita jokka olthiin paimentamassa laumaa sinä yönä. ¶
9. Äkkii seisoi Herran enkeli heiðän eðessä, ja Herran kirkhaus loisti heiðän ympäri, ja het pölästythiin kauheesti. ¶
10. Mutta enkeli sanoi heile: ”Älkkää pöläkkää! Mie tuon teile ison ilon, ilon koko kansale; ¶
11. Tääpänä oon Taavetin kaupungissa syntyny teile Vapattaaja; hän oon Kristus, Herra. ¶
12. Ja tämä oon teile merkkinä: Tet löyðättä lapsen joka kapaloittuna makkaa soimessa.” ¶
13. Ja siinä samassa oli enkelin ympäri iso roikka taivhaalista sotaväkkee, jokka ylistethiin Jumalaa ja laulethiin: ¶
14. Kunnia olkhoon Jumalale korkkeuksissa ja maassa rauha ihmisile joita hän rakastaa. ¶
15. Ko enkelit olthiin jättänheet heiðät ja menheet takasin taivhaasheen, paimenet sanothiin toinen toisele: ”Menemä nyt Peetleheemhiin kattomhaan onko se tapattunu niin ko Herra ilmotti meile.” ¶
16. Ja het hopussa lähðethiin sinne, ja löyðethiin Maarian, Jousepin ja pikku lapsen joka makas soimessa. ¶
17. Ko het huomathiin hänen, het sitte muistelthiin kaikki mitä olthiin kuulheet lapsesta. ¶
18. Kaikin jokka olthiin kuuntelemassa, ihmetelthiin sitä mitä paimenet muistelthiin. ¶
19. Mutta Maaria korjas kaikki nämät sanat omhaan syðämheen ja hunteeras niitä. ¶
20. Paimenet jätethiin tallin, kiitethiin ja ylistethiin Jumalaa siitä mitä olthiin kuulheet ja nähnheet; kaikki oli justhiin niin ko heile oli sanottu. ¶
Sanalista  ¶
joulu(t) jul -a ¶
Luukas:Luukhaa- ¶
koko hel -t ¶
verolista skattelist|e -a ¶
kukaki 'alle, 'enhver' ¶
huonet:huonhee- hus ¶
loistaat lyse ¶
taivhaalinen:taivhaalise-:taivhaalis- himmelsk ¶
ylistäät lovprise ¶
hoppu:hopu- hastverk -et ¶
Jouluevankeeliumi, Luukas, 2. 1-20.  ¶
Ja se tapattui niinä päivinä ko keisari Aukustus oli päättäny ette koko mailma piti maksaat verroo. ¶
2. Tämä veronmakso oli se ensimmäinen, ja se tapattui sillon ko Kviriinius oli Syyrian maaherrana. ¶
3. Ja kaikin menthiin sinne kirjottamhaan ittensä verolisthoin, kukaki omhaan kaupunkhiin. ¶
4. Jouseppi lähti Kalileasta, Naasaretin kaupungista, Juutehaan, Taavetin kaupunkhiin, Peetleheemhiin, sillä hän oli Taavetin huonetta ja sukkuu, ¶
5. ja sielä hänen piðethiin kirjottaat verolisthaan kihlatun Maarian kansa joka oli oðottamassa lasta. ¶
6. Ja ko het olthiin sielä, se synnyttämisaika tuli, ¶
7. ja hän synnytti pojan, esikoisen, kapaloitti hänen, ja pani hänen soimheen. Sillä heile ei löytyny sijjaa kestikievarista. ¶
8. Siinä likelä oli paimeniita jokka olthiin paimentamassa laumaa sinä yönä. ¶
9. Äkkii seisoi Herran enkeli heiðän eðessä, ja Herran kirkhaus loisti heiðän ympäri, ja het pölästythiin kauheesti. ¶
10. Mutta enkeli sanoi heile: ”Älkkää pöläkkää! Mie tuon teile ison ilon, ilon koko kansale; ¶
11. Tääpänä oon Taavetin kaupungissa syntyny teile Vapattaja; hän oon Kristus, Herra. ¶
12. Ja tämä oon teile merkkinä: Tet löyðättä lapsen joka kapaloittuna makkaa soimessa.” ¶
13. Ja siinä samassa oli enkelin ympäri iso roikka taivhaalista sotaväkkee, jokka ylistethiin Jumalaa ja laulethiin: ¶
14. ”Kunnia olkhoon Jumalale korkkeuksissa ja maassa rauha ihmisile joita hän rakastaa.” ¶
15. Ko enkelit olthiin jättänheet heiðät ja menheet takasin taivhaasheen, paimenet sanothiin toinen toisele: ”Menemä nyt Peetleheemhiin kattomhaan onko se tapattunu niin ko Herra ilmotti meile.” ¶
16. Ja het hopussa lähðethiin sinne, ja löyðethiin Maarian, Jousepin ja pikku lapsen joka makais soimessa. ¶
17. Ko het huomathiin hänen, het sitte muistelthiin kaikki mitä olthiin kuulheet lapsesta. ¶
18. Kaikin jokka olthiin kuuntelemassa, ihmetelthiin sitä mitä paimenet muistelthiin. ¶
19. Mutta Maaria korjais kaikki nämät sanat omhaan syðämheen ja hunteeras niitä. ¶
20. Paimenet jätethiin tallin, kiitethiin ja ylistethiin Jumalaa siitä mitä olthiin kuulheet ja nähnheet; kaikki oli justhiin niin ko heile oli sanottu. ¶
Luukas 14, 16-24  ¶
Oon kirjotettu evankelista Luukhaan 14. (neljenessätoissa) luvussa  ¶
16. Jeesus sanoi: ¶
Oli yksi mies joka aikoi laittaat isot piðot, ja hän kuttui paljon. ¶
17. Ko piðonaika tuli, hän lähätti palvelijan sanonmhaan niile jokka hän oli kuttunu: ”Tulkkaa, nyt oon kaikki valmhiina!” ¶
18. Mutta het alethiin pyytämhään anteeksi, toinen toisen pörästä. ¶
Yksi sanoi: ¶
”Mie olen ostanu maakappalheen, ja minula oon pakko mennä kattomhaan sitä. Mie pyyðän antheeksi, mutta en saata tulla.” ¶
19. Toinen sanoi: ¶
”Mie olen ostanu viis purriparrii, ja olen menemässä freistaamhaan niitä. Pyyðän antheeksi.” ¶
20. Ja kolmas sanoi: ¶
”Mie olen juuri nainu, en saata tulla.” ¶
21. Palvelija tuli takasin ja muisteli tämän. Hänen herra suuttui ja sanoi hänele: ¶
”Mene paikala ulvos kaupungin kaðuile ja toriile, ja nouða sisäle köyhät, raajarikot, sokkeet ja halvantunheet.” ¶
22. Palvelija tuli heti takasin ja sanoi: ¶
”Herra, olen tehny niinko käskit, muuta vielä oon sijjaa.” ¶
23. Herra sanoi palvelijale: ¶
”Mene teile ja poluile ja käske ihmiset tulla sisäle niin ette minun huonet täyttyy.” ¶
24. Sillä mie sanon teile: ¶
”Ei yksikhään niistä jokka mie olin kuttunu, pääse minun pithoin.” ¶
Preevi hebrealaisile ¶
14. Sillä ko lapset oon ihmiset lihasta ja verestä, hänestäki häytyi tulla ihminen niin ko het. Niin hän, hänen kuoleman kautta, piti hävittäät hänen, jolla oli kuoleman valta, perkelheen, ¶
15. vapauttaat kaikki net jokka koko ijän kuoleman pölöstä olthiin olheet orjana. ¶
16. Eihän hän hoiða enkeliitä, mutta hän hoittaa Aabrahamin sukkuu. ¶
17. Sillä hänelä oli pakko kaikissa tulla ommiin veljiin näköseksi, niin ette hän saattais olla laupias ja uskolinen ylimäinen pappi Jumalan eðessä ja maksaat kansan synnit. ¶
18. Sillä sentähðen ko hän itte oon kärsiny ja ollu kiusattu, hän saattaa auttaat niitä joita kiusathaan. ¶
12. Sillä niinko ruumis oon yksi, ja siinä oon paljon jäseniitä, niin kaikki ruumhiin jäsenet, vaikka niitä oonki paljon, oon yksi ruumis, niin oon Kristuski. ¶
13. Sillä met olema kaikin kastetut yhðessä Hengessä yhðeksi ruumhiiksi, olemako met juutalaiset tahi kreikkalaiset, orjat tahi vaphaat, met olema kaikin saanheet juoða sammaa Henkkee. ¶
Juh. 3:16  ¶
Pikku Raamattu :  ¶
Sillä niin oon Jumala rakastanu mailmaa, ette hän antoi ainuan Pojan, niin ette ei yksikhään joka uskoo hänheen, kattois, mutta eläis ijänkaikkisesti. ¶
Joh 4:6-14. ¶
10. Ja he huuethiin kovala äänelä: ¶
Vapahtus tullee meijän Jumalalta, ¶
häneltä joka istuu valtaistuimela, ja Karittalta! ¶
11. Ja kaikki enkelit jokka seisothiin valtaistuimen ympäri, ja vanhimet, ja neljä olentoa, langethiin kasvoillensa istuimen etheen, kumarethiin ja rukkoilthiin Jumalaa: ¶
12. ja sanothiin: ¶
Siunaus ja ylistys ja viishaus, ¶
ja kiitos ja kunnia ja voima ja väkevyys ¶
olkoon meijän Jumalalle ¶
ijankaikkisesta ijankaikkisheen. ¶
Herra Jeesus Kristus, sie joka kovassa voimassa ja kirkkauðessa tulet takasin, met rukkoilema sinnuu: Herätä meiðät perustamattomuuðesta ja väärästä varmuuðesta ja opeta meitä valvomhaan ja rukkoilemhaan. Piðätä meiðät kiini sinun pyhässä sanassa, niin ette met luottamuksessa sinun armhoon oðottasima ilosina sinun takasintulloo, sie joka Isän ja Pyhän Hengen kansa elät ja hallittet, tosi Jumala iänkaikkisesta iänkaikkisheen. ¶
Oon kirjotettu profeeta Malakian 3. ja 4. luvussa:  ¶
Sinä päivänä ko mie määrään, sannoo Herra Seepaot, pittäävät het olla minun omat, ja mie olen hyvä heile, niinko mies oon hyvä omale pojale joka tottelee häntä. Sillon tet vielä kerran näjettä mikä oon ero vanhurskaitten ja jumalattomiitten välilä, niitten jokka palvelhaan Jumalaa ja niitten jokka ei palvele häntä. ¶
Sillä katto, päivä tullee, ¶
se oon niinko tulipalo. ¶
Kaikki julkkeet ja jumalattomat ¶
oon sillon niin ko kulot, ¶
ja päivä mikä tullee, polttaa heiðät, ¶
sannoo Herra Seepaot, ¶
niin ette heistä ei jää ei juurta eikä vartta. ¶
Mutta teile, jokka pölkkäättä minun nimmee, ¶
vanhurskaitten aurinko pittää loistaat, ¶
ja sillä oon parantuminen siippiin alla. ¶
Näin kuuluu Herran sana. ¶
Oon kirjotettu Paavalin preeviss ä Rooman seurakunnale 15. (vii ð essätoisessa) luvussa:  ¶
Kaikki mitä ennen oon kirjotettu, oon kirjotettu sentähðen että met piðämä oppiit siitä. Met saama toivoo sen kärsivälisyyðen ja sen lohðutuksen kautta mistä oon kirjottanheet. Jumala joka itte oon kärsivälisyyðen ja lohðutuksen lähðet, autakhoon teitä olemhaan yksmielisinä niin ko Jeesus Kristus tahtoo. Sillon saatatta yksmielisinä ylistäät Jumalaa, meiðän Herran Jeesuksen Kristuksen Issää. Hyväksykkää toinen toisen, niin ko Kristus oon hyväksyny meiðät, Jumalan kunniaksi. ¶
Näin kuuluu Herran sana. ¶
T ämä pyhä evankeliumi oon kirjotettu evankelista Markkuksen ensimäisessä luvussa:  ¶
Ko Juhanneksen olthiin panheet fankilhaan, tuli Jeesus Kalileehaan ja saarnais Jumalan evankeliummii ja sanoi: "Aika oon tullu, Jumalan valtakunta oon likeelä. Käännykkää ja uskokkaa evankeliummii!" ¶
Näin kuuluu Herran sana. ¶
Jesaia 55, 1-3  ¶
Oon kirjotettu Jesaian 55 (viiðenessäkymmenessäviiðenessä) luvussa  ¶
Tulkkaa tet joila ei ole rahhaa! Ostakkaa ohraa niin ette saatta syöðä, tulkkaa ostamhaan ilman rahatta, ilman maksamatta viinii ja maittoo!  ¶
2. Miksi piðättä rahhaa siiheen mikä ei ole leippää, ja teiðän työpalkan semosheen mikä ei kyllästä? Kuulkkaa minnuu, ja ei muita ko minnuu, niin saatta syöðä hyvvää ja ilotella lihaviista ruviista.  ¶
3. Kallistakkaa korvan tännepäin ja tulkkaa minun tykö, kuulkkaa ja tet saatta elläät. Mie tehen ijänkaikkisen liiton teiðän kansa ja annan teile kestäävän uskolisuuðen niin ko mie annoin Taavetile. ¶
py-hä-le si-nu-le. ¶
mei-än vier-heen kul-kem-haan. ¶
Kii-tos ko lä-hä-tät mei-le ¶
Kä-sis-sä sun le-vät-hään ¶
tä-het ko tomu maan. ¶
Kai-kes-sa o-let sie myö-tä ¶
tääl´ maas-sa poh-jai-sen! ¶
1. Ko tie-ni ai-van a h -d a s oon,  ¶
mä juok-sen lin-nhaa-ni ,  ¶
ja voin niin haus-kas-ti.  ¶
oon hä-nen haa-vois-sans;  ¶
jo oon-ki taiv-haas-sa.  ¶
Ei hät-tää mail-man me-re-lä.  ¶
ko Jee-sus oon lai-vas-sa.  ¶
5. Oon ol-kain vitta tai-tet-tu, ¶
oon kä-et pääs-tet-ty. ¶
or-jii-le jä-tet-ty. ¶
6. Het puo-lus-ta-khoon or-juut-thaan ¶
oon tu-ki, tur-va au-tuu-theen, ¶
sen us-kon ai-ni-haan. ¶
Pukstaavillinen rekisteri virren kväänin-, suomen-, (pohjais)saamenkielisen ja meänkielisen nimen jälkhiin ¶
Pukstaavilinen rekisteri virren norjan- ja ruottinkielisen nimen jälkhiin ¶
Paavalin preevi Rooman seurakunnale 15  ¶
Oon kirjotettu Paavalin preeviss ä Rooman seurakunnale 15. (vii ð essätoisessa) luvussa:  ¶
Kaikki mitä ennen oon kirjotettu, oon kirjotettu sentähðen että met piðämä oppiit siitä. Met saama toivoo sen kärsivälisyyðen ja sen lohðutuksen kautta mistä oon kirjottanheet. Jumala joka itte oon kärsivälisyyðen ja lohðutuksen lähðet, autakhoon teitä olemhaan yksmielisinä niin ko Jeesus Kristus tahtoo. Sillon saatatta yksmielisinä ylistäät Jumalaa, meiðän Herran Jeesuksen Kristuksen Issää. Hyväksykkää toinen toisen, niin ko Kristus oon hyväksyny meiðät, Jumalan kunniaksi. ¶
4  Paljon ihmissii tuli nyt kaikista kaupungiista siltä alalta. Ko iso tokka oli kokkoontunu hänen ympäri, hän esitti heile vertauksen: ¶
5  "Mies lähti kylvämhään kauraa. Ja ko hän kylväsi, osa siemenistä putosi tien syrjhään, missä net poljetelthiin, ja taivhaan linnut syöthiin net. ¶
6  Osa putosi kalliole ja net kellastuthiin paikala ko net iðethiin, koska net ei saanheet kosteutta maasta. ¶
7  Osa putosi orjantappurapenshaasheen, ja ko orjantappurapensas kasui, se läkätytti net. ¶
8  Mutta osa putosi hyvhään maahaan, kasui ja antoi sattoo, satakertaista satton." Ko hän oli sanonu tämän, Jeesus huusi: "Jolla oon korvat, se kuulkhoon!" ¶
9  Opetuslapset kysythiin Jeesukselta, mitä vertaus merkitti. ¶
10  Hän vastasi: "Te olette saanheet oppiit tuntemhaan Jumalan valtakunnan salaisuuðet. Mutta toiset saaðhaan kuulla vertauksina, niin ette het saaðhaan nähðä, mutta ei erottaat, ja kuulla, mutta ei ymmärttäät. ¶
11  Vertaus merkittee tätä: Siemen on Jumalan sana. ¶
12  Tien syrjäle puðonnu siemen merkittee ihmissii, jokka kuulhaan sanan, mutta sitte tullee Pahahenki ja ottaa sanan syðämestä pois, niin ette het ei uskoisi ja pelastuisi. ¶
13  Kalliole puðonnu siemen merkittee niitä, jokka ilola otethaan sanan vasthaan ko kuulhaan sen. Mutta heilä ei ole juurta, het uskothaan vain vähäsen aikkaa, ja ko heitä freistathaan, niin het jääðhään pois. ¶
14  Se mikä putosi orjantappurapenshaasheen, merkittee niitä jokka kuulhaan sanan, mutta jokka elämän tielä läkätythään huolheista ja rikkauðesta ja nautinnosta niin ette het ei saa kypsyy sattoo. ¶
15  Mutta hyvhään maahaan puðonnut siemen merkittee niitä, jokka kuulhaan sanan ja otethaan vaarin siitä hyvässä syðämessä niin ette se kestää ja tuopi hetelmää. ¶
8  Sillä minun ajatukset ¶
ei ole teidän ajatukset, ja teidän tiet ¶
ei ole minun tiet, sanoo Herra.  9  Niin ko taivas oon ¶
ylipuolela maata, niin oon minun tiet ylipuolela teiðän teitä ja minun ajatukset oon ylipuolela teiðän ajatuksii.  10  Niin ko saðet ja lumi ¶
tullee taivhaasta ja eikä mene sinne takasin ennen ko oon kastelu maan, tehny sen hetelmäliseksi ja antanu siinä ittäät ja kassuut, ¶
ja antanu kylvääjäle siemenen ¶
ja nälkäisele leivän,  11  niin oon kans minun sana ¶
mikä lähtee minun suusta. ¶
Se ei tyhvänä tule takasin minun tykö, ¶
vaan tekkee sen ¶
mitä mie tahðon, ¶
ja täyttää ¶
sen minkä varten mie sen lähetän. ¶
12  Iloisena tet saatta lähteet matkale, ja onnellisesti tet pääsettä perile. Vaarat ja tievat ¶
otethaan teiðät riemula vasthaan, ja kaikki mettän puut ¶
tulhaan taputtamhaan käsilä.  13  Orjantappuran sijhaan kassuu sypressi, ¶
ja piikkipenshaan sijhaan myrtti. ¶
Tämä tapattuu Herran nimen kunniaksi, ¶
ja oon ikuinen merkki mikä ei koskaan hävvii. ¶
12 Sillä Jumalan sana oon elävä ja voimalinen ja terävämpi ko mikhään kaksiteräinen miekka. Se painuu läpi siksi ko se erottaa sielun ja hengen, yðimen ja luut, ja se tuomittee syðämen ajatukset ja aivoitukset. 13 Ei mikhään luotu ole hänele näkymätön. Kaikki oon alastonta ja paljahaana hänen silmin eðessä, ja met piðämä vastata siitä   . ¶
5. Mooseksen kirja, 30, 11-15 ¶
11. Nämät käskyt mikkä mie tääpänä annan sinule, ei olla sekä käsimättömät eikä kaukana poissa. ¶
12. Net ei olla taivhaassa, niin ette häyðyt sannoot: ”Kuka käipi taivhaassa meiðän eðestä noutamassa niitä alas, niin ette saatama kuulla niitä ja elläät niitten tahðossa.” ¶
13. Eikä net ole toisela puolela mertäkhään, niin ette häyðyt sannoot: ”Kuka käipi toisela puolela mertä noutamassa niitä, niin ette saatama kuulla niitä ja elläät niitten tahðossa.” ¶
14. Ei, sana oon juuri sinun likelä, sinun suussa ja sinun syðämessä, niin ette saatat elläät sen tahðossa. ¶
5. Ja valtatoolilta kuului ääni mikä sanoi: ¶
”Kiitäkkää meiðän Jumalaa, ¶
kaikki hänen palvelijat, ¶
tet jokka pölkkäättä häntä, ¶
pienet ja isot!” ¶
6. Ja mie kuulin niinko ison kansan äänen ja niinko paljoitten vessiin pauhaamisen ja niinko ukkosen jyrinän. Net huuðethiin: ¶
”Halleluja, ¶
sillä Herrasta, meiðän Jumalasta, ¶
kaikkivaltiaasta, oon tullu kuninkas. ¶
7. Ilokkaa ja riemukkaa ja annakkaa hänele kunniaa! ¶
Karittan hää-aika oon tullu! ¶
Ja hänen morssiin oon valmhiina, ¶
8. Ja hänen häävaatheet oon kiilttävästä puhthaasta liinasta: ¶
Se tyyris liina oon pyhitten vanhurskaus. ¶
9. Ja niin hän sannoo minule: ¶
”Kirjota: Autuhaat oon net jokka oon kuttuttu Karittan hääruokapöythään.” ¶
Ja hän sanoi vielä minule: ¶
”Nämät oon Jumalan totiset sanat.” ¶
Profeeta Esekieli 34,   23 – 31 ¶
Oon kirjotettu profeeta Esekielin tykönä luvussa 34, värsyt 23 – 31: ¶
23. Ja mie tulen panemhaan heile paimenen, ja hän tullee paimentamhaan heitä, minun palvelija Taavetti, hän tullee paimentamhaan heitä, hän tullee olemhaan heiðän paimen. ¶
24. Mie, Herra, tulen olemhaan teiðän Jumala, ja minun palvelija Taavetti tullee olemhaan päämies heiðän seassa. ¶
25. Mie tehen rauhan liiton heiðän kansa. Mie poistan maasta kaikki villielläimet, niin ette ihmiset saatethaan turvalisesti elläät erämaassa ja nukkuut mettissä. ¶
26. Mie siunaan heiðät ja maan minun harjun ympärilä. Mie annan satheen tulla oikkeesheen aikhaan, siunauksen satheen. ¶
27. Kentän puut tulhaan kantamhaan hetelmää, maa tullee antamhaan viljaa, ja ihmiset tulhaan asumhaan turvalisesti omassa maassa. Het tulhaan tuntemhaan ette mie olen Herra ko taitan heiðän kuorman puut ja pelastan heiðät orjuuðesta. ¶
28. Het ei ennää tule olemhaan toisten ihmisten riistana, ja villielläimet ei tule syömhään heitä. Het tulhaan asumhaan turvalisesti, ja ei yksikhään tule pölätämhään heitä. ¶
29. Mie annan kassuut kasvit miistä tulhaan praamamhaan, ei yksikhään maassa tule ennää menetymhään nälkhään. Eikä koskhaan ennää piðetä het kärssiit pilkkaamista toisilta ihmisiltä. ¶
30. Het tulhaan tuntemhaan ette mie, heiðän Herra, olen heiðän kansa, ja ette het oon minun kanssaa, Israelin huonetta, sannoo Herra Jumala. ¶
31. Tet oletta minun lamphaat, tokka mitä mie paimenan. Tet oletta ihmiset, mie olen teiðän Jumala, sannoo Herra Jumala. ¶
6. Ja Herra Sepaot laittaa tämän vaaran pääle kaikile kansoile lihavat piðot, piðot selkkeestä viinistä, rassuusta, yðimestä, puhtaasta viinistä, ¶
7. Ja tällä vaarala hän ottaa poijes sen liinan mikä oon kieðottu ympäri kaikki kansat ja sen peiton mikä oon peittäny kaikki kansat. ¶
5. Ja valtatoolilta kuului ääni mikä sanoi: ¶
”Kiitäkkää meiðän Jumalaa, ¶
kaikki hänen palvelijat, ¶
tet jokka pölkkäättä häntä, ¶
pienet ja isot!” ¶
6. Ja mie kuulin niinko ison kansan äänen ja niinko paljoitten vessiin pauhaamisen ja niinko ukkosen jyrinän. Net huuðethiin: ¶
”Halleluja, ¶
sillä Herrasta, meiðän Jumalasta, ¶
kaikkivaltiaasta, oon tullu kuninkas. ¶
7. Ilokkaa ja riemukkaa ja annakkaa hänele kunniaa! ¶
Karittan hää-aika oon tullu! ¶
Ja hänen morssiin oon valmhiina, ¶
8. Ja hänen häävaatheet oon kiilttävästä puhthaasta liinasta: ¶
Se tyyris liina oon pyhitten vanhurskaus. ¶
9. Ja niin hän sannoo minule: ¶
”Kirjota: Autuhaat oon net jokka oon kuttuttu Karittan hääruokapöythään.” ¶
Ja hän sanoi vielä minule: ¶
”Nämät oon Jumalan totiset sanat.” ¶
16. Jeesus sanoi: ¶
Oli yksi mies joka aikoi laittaat isot piðot, ja hän kuttui paljon. ¶
17. Ko piðonaika tuli, hän lähätti palvelijan sanonmhaan niile jokka hän oli kuttunu: ”Tulkkaa, nyt oon kaikki valmhiina!” ¶
18. Mutta het alethiin pyytämhään anteeksi, toinen toisen pörästä. ¶
Yksi sanoi: ¶
”Mie olen ostanu maakappalheen, ja minula oon pakko mennä kattomhaan sitä. Mie pyyðän antheeksi, mutta en saata tulla.” ¶
19. Toinen sanoi: ¶
”Mie olen ostanu viis purriparrii, ja olen menemässä freistaamhaan niitä. Pyyðän antheeksi.” ¶
20. Ja kolmas sanoi: ¶
”Mie olen juuri nainu, en saata tulla.” ¶
21. Palvelija tuli takasin ja muisteli tämän. Hänen herra suuttui ja sanoi hänele: ¶
”Mene paikala ulvos kaupungin kaðuile ja toriile, ja nouða sisäle köyhät, raajarikot, sokkeet ja halvantunheet.” ¶
22. Palvelija tuli heti takasin ja sanoi: ¶
”Herra, olen tehny niinko käskit, muuta vielä oon sijjaa.” ¶
23. Herra sanoi palvelijale: ¶
”Mene teile ja poluile ja käske ihmiset tulla sisäle niin ette minun huonet täyttyy.” ¶
24. Sillä mie sanon teile: ¶
”Ei yksikhään niistä jokka mie olin kuttunu, pääse minun pithoin.” ¶
Sinun sanat oon totuus  ¶
Kyrie eleison  ¶
Kyrie eleison, Jumala meiðän Isä, armatta minnuu. ¶
Kriste eleison, Herra Kristus, armatta minnuu. ¶
Kyrie eleison, Pyhä Henki, armatta minnuu. ¶
17. Sinä päivänä jonka mie tehen, sannoo Herra Sepaot, het pittäävät olla minun omat, ja mie tulen säästämhään heitä niin ko mies säästää ommaa poikkaa joka palvelee häntä. ¶
18. Ja tet tuletta vielä kerran näkemhään eron vanhurskhaan ja jumalattoman välilä, ja sen välilä joka palvelee Jumalaa ja sen joka ei palvele häntä. ¶
1. Sillä katto, se päivä tullee, mikä pallaa niin ko uuni, sillon pittäävät kaikki ylönkattoojat ja jumalattomat olla niin ko kulo, ja päivä mikä tullee, pittää sytyttäät hei  ð  ät, sannoo Herra Sepaot, ja eikä heistä pi  ð  ä jää  ð  ä ei juurta eikä oksaa. ¶
2. Mutta teile jotka pölkkäättä minun nimmee, tullee vanhurskhaan aurinko nousemhaan, ja sillä oon parannus siippiin alla, ja tet tuletta menemhään ulvos ja tuletta hyppimhään niin ko maitovasikat. ¶
1. Mooseksen kirja 11, 1 -9 ¶
Baabelin torni ¶
1.  Koko mailmala oli yksi kieli ja yhtheinen puhet. ¶
2.  Ko ihmiset siirrythiin öystälepäin, he löyðethiin Sinearin maasta levveen lakson ja jääthiin sinne asumhaan. ¶
3.  Ja het sanothiin toinen toisele: "Tulkkaa tekemhään tiilikivvii ja poltama net kovaksi." Het käytethiin savitiiltä rakennuskivenä ja maapikkee muuraamisheen. ¶
4.  Het sanothiin: "Tulkkaa, rakennama ittele kaupungin ja tornin mikä ulelttuu taivhaaseen asti, ja sillä tavala annama ittele nimen niin ette emmä hajaantuis yli koko mailman!" ¶
5.  Herra astui alas kattomhaan kaupunkkii ja tornii mii   tä ihmiset olthiin rakentamassa. ¶
6  . Herra sanoi: "Kattopa, het oon yksi kansa, jolla oon yksi ja sama kieli. Tämä oon se heiðän ensimäinen päätös. Ja nyt heile ei ole mikhään mahðotonta mitä het haluthaan tehðä. ¶
7  . Astuma alas ja sekoitama heidän kielen, niin ette het ei ymmärretä toisten puhetta." ¶
8  . Sitte Herra hajotti heiðät sieltä yli koko mailman, ja het lopetethiin kaupungin rakentamisen. ¶
9  . Sentähðen kaupunki sai nimen Baabel, sillä sielä Herra sekoitti koko mailman kielen, ja sieltä hän hajotti heidät yli koko mailman. ¶
Joh 4:6-14. ¶
Malakia 3. ja 4.  ¶
Oon kirjotettu profeeta Malakian 3. ja 4. luvussa:  ¶
Sinä päivänä ko mie määrään, sannoo Herra Seepaot, pittäävät het olla minun omat, ja mie olen hyvä heile, niinko mies oon hyvä omale pojale joka tottelee häntä. Sillon tet vielä kerran näjettä mikä oon ero vanhurskaitten ja jumalattomiitten välilä, niitten jokka palvelhaan Jumalaa ja niitten jokka ei palvele häntä. ¶
Sillä katto, päivä tullee, ¶
se oon niinko tulipalo. ¶
Kaikki julkkeet ja jumalattomat ¶
oon sillon niin ko kulot, ¶
ja päivä mikä tullee, polttaa heiðät, ¶
sannoo Herra Seepaot, ¶
niin ette heistä ei jää ei juurta eikä vartta. ¶
Mutta teile, jokka pölkkäättä minun nimmee, ¶
vanhurskaitten aurinko pittää loistaat, ¶
ja sillä oon parantuminen siippiin alla. ¶
1. Mooseksen kirja, 33, 1-11 ¶
1  Ko Jaakob nosti silmät, hän näki Eesaun tulleevan neljensaðan miehen kans. Silloin Jaakob jakoi heiðän lapset Leale, Raakkelile ja molemmile kahðele tienastipiijoile, ¶
2  ja hän pani tienastipiijat ja heiðän lapset etumaisiksi, ja Lean ja hänen lapset heiðän taka ja Raakelin ja Joosefin vielä niinen taka. ¶
3  Ja hän itte meni heiðän etheen, kumarsi seittemen kerttaa maahaan siksi ko hän tuli velje   n etheen. ¶
4  Ja Eesau juoksi häntä vasthaan, ja hän alkoi hyvväilemähään häntä, otti hänen kaulan ympäri ja summasteli häntä, ja het itkethiin. ¶
5  Sitte Eesau nosti silmät ja näki vaimot ja lapset ja kysyi: "Kekkä oon nämät jokka oon sinun myötä?" Siiheen Jaakob vastasi: "Nämät oon net lapset jokka Jumala hänen armossa oon suonut sinun palvelijale." ¶
6  Sitte tienastipiijat lasten kansa astuthiin esile ja kumarsivat maahaan; ¶
7  ja Lea ja hänen lapsetki astuthiin esile ja kumarsivat maahaan, ja sitte vielä Joosef ja Raakel astuthiin esile, ja het kumarsivat maahan. ¶
8  Sitte Eesau kysyi: "Mikä oon sinun meininki näissä kaikissa ihmissä tässä joukossa mikä oon sinun matkassa, ja jokka mie olen nyt kohðanu?" Jaakob vastasi siiheen: "Saaða hyväntahtoisuutta minun herralta." ¶
9  Sitte Eesau sanoi: "Minula oon oikheen paljon, minun oma veli. Anna se mikä oon sinun, olla sinun." ¶
10  Mutta Jaakob sanoi: "Ei, mie rukkoilen sinnuu. Jos mie nyt olen saannu hyväntahtoisuutta sinulta, niin ota vasthaan tämän lahjan minun käðestä, sillä tarkoitus oli nähðä sinun silmät niin ko olisin nähny Jumalan silmät, ja sie otit minun hyväntahtoisesti vasthaan. ¶
11  Mie pyyðän sinnuu, ota vasthaan tämän lahjan mikä tuopi minun siunauksen, ja minkä tuothiin sinule, sillä Jumala oon näyttäny minule hänen armon, ja minula oon kaikkki." Ja ko Jaakob jatkuuvasti pakotteli Esauta, hän otti sen vasthaan. ¶
Isä meiðän joka olet taivhaassa! ¶
Pyhitetty olkhoon sinun nimi; ¶
llikennytkhöön sinun valtakunta; ¶
tapattukhoon sinun tahto, ¶
niin maassa, niinko taivhaassa; ¶
anna meile tänä päivänä ¶
meiðän jokapäiväsen leivän; ¶
ja anna meile meiðän synnit antheeksi, ¶
niinko metki annama antheeksi meiðän velvolisile; ¶
ja älä johðata meitä kiussauksheen; ¶
mutta päästä meiðät pahasta. ¶
Sillä sinun oon valtakunta, ¶
ja voima, ¶
j   a kunnia ijänkaikkisesti. ¶
MINUN RAAMATTUKIRJA ¶
Kaikki maat, tet riemuikkaatta 9 ¶
En mie yksin kävele 13 ¶
14  MOOSES KOHTAA JUMALAN ¶
Jonk' oon turva Jumalassa 17 ¶
18  JEESUS SYNTTYY ¶
Lapsen synnytti Beetleheem’ 21 ¶
22  JEESUS KAHĐENTOISTAVUOTISENA TEMPPELISSÄ ¶
Pieni olen, mutta mie 25 ¶
26  JEESUS JA LAPSET ¶
Armas Jeesus 29 ¶
Sakkeus oli pikku mies 33 ¶
Täälä, Jeesus, sinun pienoiset 37 ¶
38  JEESUS TYVENTTÄÄ MYRSKYN ¶
Armon lapset 41 ¶
Minun likelä, Jumala 45 ¶
Minun ensi kehtolaulu 49 ¶
Aukaise portin, ovenki 53 ¶
54  KIHLATUORESTAI ¶
Jeesuksen nimheen istuma 57 ¶
58  PITKÄPERJANTAI JA PÄÄSSIISPÄIVÄ ¶
Päässiisaamu surun viepi 61 ¶
62  HELATUORESTAI JA HELLUNTAIPÄIVÄ ¶
Jumala loi auringon, kuun 65 ¶
66  UUSI TAIVAS JA UUSI MAA ¶
Jeesuksesta laulan 69 ¶
Laita 6 ¶
Jumala oon se joka oon luonu kaikki. Auringon ja kuun, veđet ja kalat, maan ja kukat, elläimet ja linnut. Jumala loi net. Hän sanoi ette niin se piti tulla. Niin se tuli. Jumala näki ette se oli hyvä. Hän oon luonu sen meile. Viimiseksi Jumala loi kaikista sieviimän. Hän loi miehen ja vaimon. Jumala oon iso ja mahtaava. ¶
1 Moos 1,1-2,4 ¶
Laita 8 ¶
Rakas Jumala, kiitän ette olet luonu minun. ¶
Sie halusit ette mie piđin synttyyt. Olen varma siitä ette sie olet ylppee minusta. Kiitoksii elämästä. ¶
Laita 9 ¶
Kaikki maat, tet riemuikkaatta, ¶
kansat, Herraa palvelkkaa! ¶
Hänen tykö tulla saatta, ¶
syđämestä veisakkaa. ¶
Kiitosvirsi kohokhoon, ¶
riemun huuto kaikukhoon! ¶
Tyyhästä hän, Mestarimma, ¶
meihinki loi elämän. ¶
Armon näkhöön heräsimmä, ¶
ruumhiin, hengen antoi hän. ¶
Kristus meiđät verelänsä ¶
osti uutheen elämhään. ¶
Viettäkkäämme kiitosjuhlaa, ¶
tulkkaa Herran huonheesseen! ¶
Hyvvyyđessäns Herra tuhlaa ¶
laupeutta lapsilens. ¶
Kautta sukupolvitten ¶
kestää armo Kristuksen ¶
Laita 10 ¶
Jumala saarnaa Abrahaamille. Jumala luppaa ette Abrahaami ja Saara tulhaan saamhaan lapsen. ”Laske tähđet,” Jumala sannoo Abrahaamille. ” Niin monta ja niin iso tullee sinun peret olemhaan.” Abrahaami luottaa Jumalhaan. ¶
Abrahaami ja Saara vanhethaan. Saara sannoo: ”Nyt met olema liian vanhaat saamhaan lasta.” Hän ei usko ette Jumala jaksaa pittäät luppausta. ¶
Saara yllättyy. Het saađhaan pojan. Het annethaan hänele nimen Iisakki. Kaikki oon mahđolista Jumalalle. Jumala anttaa mitä hän luppaa. ¶
1 Moos 15,1-7; 18,1-15 ja 21,1-7 ¶
Laita 12 ¶
Rakas Jumala, kiitän ette sie annat mitä luppaat. Vaikka kaikki näyttää vaikkeelta, ei se ole vaikkee sinule. Kiitän ette mie saatan luottaat sinhuun. ¶
Laita 13 ¶
En mie yksin kävele, kävele, kävele. ¶
En mie yksin kävele, Jeesus sannoo näin: ¶
Olen kansas’ kaikki päivät, kaikki päivät. ¶
Olen kansas’ aijan lopphuun saakk’. ¶
Laita 14 ¶
Mooses paimenttaa lamphaita ja keituriita. Yhtenä päivänä Mooses näkkee jotaki mitä hän ei koskhaan tule unheettamhaan. Hän näkkee penshaan mikä pallaa. Mutta pensas ei pala pois. ¶
Mooses mennee likemäksi. Hän kuulee ette joku huuttaa hänele: ”Mooses, Mooses. Älä tule likemäksi! Riisu kengät! Sie olet pyhälä maala.” ¶
Mooses pölästyy. Hän pannee käđet silmiin etheen. Hän ei tohđi kattoot Jumalaa. Jumala oon pyhä. ¶
Jumala sannoo: ”Mooses, vie minun kansan Egyptistä!” ¶
Laita 16 ¶
Rakas Jumala, sie olet Abrahaamin Jumala. Sie olet Mooseksen Jumala, ja sie olet minun Jumala. Kiitän ette sie halluut olla minun kansa, sie joka olet pyhä Jumala. ¶
Laita 17 ¶
Jonk' oon turva Jumalassa, ¶
Turvassa oon paremassa, ¶
Ko oon tähti taivahalla, ¶
Lintu emon siiven alla. ¶
Herra hoittaa omiansa ¶
Siionissa armolansa, ¶
Aina heile tarpheet anttaa, ¶
Käsilänsä heitä kanttaa. ¶
Iloitte siis auttaajastas, ¶
Pieni lauma, Jumalastas! ¶
Sanalans’ hän kaikki saattaa, ¶
Vastustaajat, maahan kaattaat. ¶
Käykhöön myöđen taikka vasthaan, ¶
Eipä Isä heitä lastans’, ¶
Kaikk' oon hänen aikehensa ¶
Tosionneks’ omilensa. ¶
Laita 18 ¶
Oli yö Betleheemissä. Paimenet olthiin kentälä paimentamassa lamphaita. Äkkiä seissoo enkeli heiđän eđessä. Paimenet pölästythään. Enkeli sannoo: ”Älkkää pölästykkää. Tääpänä oon syntyny Vapahtaaja. Hän makkaa soimessa.” ¶
Siinä samassa taivas oon täynä enkeliitä. Het laulethaan: ”Kunnia olkhoon Jumalalle korkkeuksissa. Maassa rauha.” ¶
Paimenet menhään Betleheemhiin hakemhaan. Het löyđethään lapsen soimessa. Kaikki oon iloiset. Jumalan Poika oon tullu ihmisile. ¶
Luuk. 2,1-19 ¶
Laita 20 ¶
Rakas Jeesus, sie olet Jumalan Poika. Kiitän ette sie synnyit meiđän maala. Kiitän ette sie tulit ihmiseksi niin ko mieki. Kiitän ette saan olla yhđessä sinun kansa. ¶
Laita 21 ¶
Lapsen synnytti Beetleheem’, Beetleheem’, ¶
Nyt ihastui Jerusaleem’, ¶
Halleluja, halleluja. ¶
Hänen panthiin soimheen makkaamhaan, makkaamhaan, ¶
Enkelit taivhaan laulamhaan, ¶
Halleluja, halleluja. ¶
Saabasta kolme kuningast’, kuningast’, ¶
Kulttaa, mirhaa ja suittutust’ ¶
Halleluja, halleluja. ¶
Laita 22 ¶
Jeesus oon kaksitoista vuotta vanhaa. Hän oon Maarian ja Jousepin kansa päässiispiđoissa Jerusaleemissa. Pittoin jälkhiin Maaria ja Jouseppi menhään kothiin. Het luulhaan ette Jeesus kävelee ystäviitten kansa. Mutta Jeesus ei ole myötä. ¶
Maaria ja Jouseppi pölästythään. Het hajethaan. Het menhään takasin Jerusaleemhiin. Sieltä het löyđethään Jeesuksen Jumalan talosta. Hän oon puhumassa niitten kansa jokka oon sielä opettamassa. Jeesus sannoo: ”Mie häyđyn olla minun Isän talossa.” ¶
Jeesus lähtee Maarian ja Jousepin kansa kothiin. ¶
Luuk 2,41-52 ¶
Laita 24 ¶
Rakas Jeesus, kiitän ette sie kohtaat minun kirkossa. Sielä mie opastun sinhuun. Kiitän kirkon eđestä. Sielä oon hyvä olla. ¶
Laita 25 ¶
Pieni olen, mutta mie ¶
halluun olla Jeesuksen, ¶
joka kuulee; näkkee ko ¶
rukkoilen. ¶
Halluun olla siivoki, ¶
vaan en tasan onnistu. ¶
Jos sie suutut, pyyđän näin: ¶
Antheeksi! ¶
Jeesus, hyvä olet sie ¶
kärsit minun eđestän’, ¶
olen sinun rakkhaus. ¶
Ikuisest’. ¶
Laita 26 ¶
Jeesuksen tykö kannethaan paljon lapsii. Jeesuksen ystävät, joita hän sannoo opetuslapsiksi, ajethaan lapset pois. Het sanothaan ette lapset kiusathaan. ¶
Jeesus suuttuu. Hän puhhuu ankarasti omile opetuslapsile. ”Antakkaa lasten tulla minun tykö. Lapset piđethään olla minun tykönä. Jumalan valtakunta kuuluu lapsile.” ¶
Laita 28 ¶
Rakas Jumala, kiitän ette sie otit minun vasthaan silloin ko minun kastethiin. Kiitän ette mie olen sinun lapsi. Mie saan nimittäät sinun Isäksi. Mie kuulun sinule. ¶
Laita 29 ¶
Armas Jeesus, laskit käđet ¶
varovasti lasten pääl’, ¶
ja sie pyysit ystäviltä ¶
lapset tykös' laskemhaan. ¶
Itte jäit sie Herran talhoon ¶
sinne ko sun äiti vei. ¶
Anna minun muistaat sitä ¶
sinun sanan kuulessain. ¶
Kastheesseen sie kuttuit minun ¶
sillon kerran pienenä. ¶
Kellastunko, puttoonkoki? ¶
Auta minnuu kassuumhaan! ¶
Auta minnuu oppimahan ¶
rakastamhaan sannaasi, ¶
ette mieki ystäviitten ¶
kansa polvistella saan! ¶
Sitte mailmale ko menen, ¶
yksin mie en olekhaan. ¶
Vaara uhkaa matkalaki, ¶
tieđän sielä olet sie. ¶
Turvaliset oon sun käđet, ¶
koko minun perheele. ¶
Olema niin ikuisesti, ¶
niin ko täälä, yhđessä. ¶
Laita 30 ¶
Sakkeus oon tullimies. Hänelä oon paljon rahhaa. Paljon niistä rahoista hän oon ottanu toisilta. ¶
Yhtenä päivänä Jeesus tullee kaupunkhiin. Sakkeuksella oon halu nähđä Jeesuksen. Hän kiikkuu puuhun. Jeesus näkkee Sakkeuksen ja sannoo hänele: ”Mie halluun tulla sinun kothiin.” Usseet suututhaan. Het sanothaan: ”Jeesus oon kylässä ihmisen tykönä johon ei saata luottaat.” Jeesus sannoo: ”Mie olen tullu antamhaan ihmisille antheeksi.” ¶
Sakkeus oon iloinen. Sakkeus anttaa takasin kaikki mitä hän oon ottanu toisilta. ¶
Luuk 19,1-10 ¶
Laita 32 ¶
Rakas Jeesus, kiitän ette sie tykkäät minusta. Kansa sillon ko olen tehny jotaki mistä toiset ei tykätäl ¶
Kiitän ette sie tasan annat minule antheeksi. Kiitän ette sie halluut olla minun ystävä. ¶
Laita 33 ¶
Sakkeus hän oli pikku mies. ¶
Mutt’ miksi justhiin hänestä laulu nyt? ¶
Mitä hän oon tehny? Ei, hän muuta vain, ¶
vain kiikkui puuhun, niin korkkeele. ¶
Ei ollukhaan kummalista se. ¶
Ko Sakkeus, pikku, hän tiesi sen ¶
ette korkkeelta hänki nähđä sais ¶
ja kiikkui puuhun, niin korkkeele. ¶
Puun lalvasta hän jo näkiki ¶
Mutt‘ pölkäsi hän sieltä puttoovans ¶
Ja hän luuli ettei kukhaan sielä näkisi ¶
Yht’ miestä sielä istuuvan lalvassa. ¶
Näin istuu Sakkeus lalvassa ¶
ja luulee ette hän hyvin piilossa oon ¶
siks‘ ko Jeesus tullee ja sannoo näin: ¶
Tule alas sieltä turvasta lalvasta. ¶
Laita 34 ¶
Bartimeus oon sokkee. Hän kerjää. Bartimeus kuulee ette Jeesus oon tulemassa sivvu. Hän huuttaa kovin: ”Jeesus, auta minnuu. Kyrie eleison. Jeesus, sie Taavetin poika. Armatta minnuu.” ¶
Ihmiset toruthaan häntä. Het sanothaan: ”Ole vaiti!” Bartimeus huuttaa vielä kovemin. ¶
Jeesus toppaa. Jeesus kyssyy: ”Mitä sie halluut ette mie piđän tehđä sinule?” Bartimeus sannoo: ”Mie halluun nähđä.” Heti Bartimeus saattaa nähđä. Hän lähtee Jeesuksen myötä. ¶
Laita 36 ¶
Rakas Jeesus, sie toppasit kuuntelemhaan ko Bartimeus huusi. Kiitän ette kuuntelet minnuuki. Vaikka mie en sano mithään, sie tieđät mitä mie halluun pyyttäät. Kiitän ette saatan pyyttäät kaikkee. ¶
Laita 37 ¶
Täälä, Jeesus, sinun pienoiset ¶
jokka sinun tallhiin haluthaan. ¶
Anna sielule ja mielele ¶
sen tieđon tiestä tallihin! ¶
Met sinun tykös laulain ¶
jalastas’ pölyn suutelem’ ¶
Autuas aika, armas yö ¶
ko synnyit meile, aartheema. ¶
Met tokassa ja rivissä ¶
seisoma soimen ympäri ¶
Auta meiđät, kaikki pienoiset, ¶
sun kruunun tykö taivhaasseen. ¶
Laita 38 ¶
Opetuslapset menhään Jeesuksen kansa venheelä merele. Oon juuri tyven. Jeesus nukkuu takana venheessä. ¶
Äkkiä tullee kova tuuli. Paarot tulhaan isoiksi. Net lyöđhään yli venheen. Opetuslapset pöläthään. Het herätethään Jeesuksen ja huuđethaan: ”Met olema vajjoomassa!” Jeesus sannoo: ”Miksi tet pölkkäättä? Miehän olen täälä.” ¶
Jeesus huuttaa tuulele ja paaroile: ”Olkkaa rauhassa!” Sää muuttuu juuri tyveneksi. Opetuslapset hunteerathaan. Venet jatkaa seilaamista rauhalisesti. ¶
Laita 40 ¶
Rakas Jeesus, Sinun opetuslapset pölästythiin niistä korkkeista paaroista. Mieki pölkkään. Joskus mie pölkkään kovasti. Kiitän ette sie olet minun tykönä ko pölkkään. Mie olen turvassa sinun tykönä. ¶
Laita 41 ¶
Armon lapset kaikki täälä ¶
pankkaa pois jo murheena. ¶
Ei oo syytä surhuun meilä. ¶
Kallis oonpi onnema. ¶
Koska syntyi lapsukainen ¶
Betleheemin tallissa, ¶
siitä ilo enkeliile ¶
Tuli kansa taivhaassa. ¶
Tämä lapsi, josta paljon ¶
profeetat jo ennusti. ¶
Tuotti meile suuren ilon, ¶
elämän ko lahjoitti. ¶
Hän se kantoi sairhautemma, ¶
sauvan särki vaattiijan. ¶
Ko Hän meiđän eđestämmä ¶
lain jo täytti raskahan. ¶
Ei nyt ennää voikhaan kanttaat ¶
laki meiđän päälemä. ¶
Eikä muista Isä taivhaan ¶
paljoutta synttiimä. ¶
Vaikka vielä heikkouđessa ¶
joku joutuis vikoihin. ¶
Isä löyttää Pojassansa ¶
täyđen makson niistäki. ¶
Ko nyt Poika Isälensä ¶
näyttää haavat ruumhiissans. ¶
Mielistyypi Isä niihin, ¶
vikkaama ei muistakhaan. ¶
Vaan Hän armon laajhaan merheen ¶
syntimä pois upottaa. ¶
Lapsilens näin laupeuđen ¶
Isä rakas osoittaa. ¶
Senpä tähđen Siionissa ¶
ilon ääni kuuluupi. ¶
Ko näin Isä lapsilensa ¶
vaphaan armon anttaapi. ¶
Laita 42 ¶
Jeesus oli kylässä yhđessä talossa Kapernaumissa. Sielä oli täynä ihmissii joka paikassa. Kaikila oli halu kohđata Jeesusta. ¶
Nelje miestä tulhaan sairhaan ystävän kansa Jeesuksen tykö. Hän ei saata liikkuut. Hän oon halvaantunnu. Het kannethaan häntä paarila. Miehet laitethaan reijän katthoon. Het laskethaan halvaantunheen ystävän alas Jeesuksen etheen. Jeesus tekkee hänen tervheeksi. Jeesus sannoo: ”Ota paarin ja mene kothiin.” Heti mies noussee. ¶
Kaikin ihmetelhään. Het sanothaan: ”Tämmöistä emmä ole koskhaan nähnheet.” ¶
Laita 44 ¶
Rakas Jeesus, rukkoilemma sinule ko olema sairhaat. Sie kuuntelet meitä, ja sie piđät meistä, ja sie autat meitä. Jos sairastun, mie muistelen sen sinule heti. Kiitän ette met saama tulla sinun tykö. ¶
Laita 45 ¶
Minun likelä, Jumala. ¶
Minun likelä, Jumala. ¶
Minun likelä, Jumala. ¶
Likelä, Jumala. ¶
Ko mie itkelen, Jumala. ¶
Ko mie itkelen, Jumala. ¶
Ko mie itkelen, Jumala. ¶
Likelä, Jumala. ¶
Ko mie rukkoilen, Jumala. ¶
Ko mie rukkoilen, Jumala. ¶
Ko mie rukkoilen, Jumala. ¶
Likelä, Jumala. ¶
Ko mie laulelen, Jumala. ¶
Ko mie laulelen, Jumala. ¶
Ko mie laulelen, Jumala. ¶
Likelä, Jumala. ¶
Minun likelä, Jumala. ¶
Minun likelä, Jumala. ¶
Minun likelä, Jumala. ¶
Likelä, Jumala. ¶
Laita 46 ¶
Yksi mies joka tiettää paljon Jumalasta, kyssyy Jeesukselta: ¶
”Kuka oon minun likimäinen?” Jeesus muistelee muisteluksen: ¶
Yksi mies kävelee tielä Jerusaleemista Jerikhoon. Röyvärit hyökäthään hänen pääle. Het lyöđhään häntä. Het jätethään hänen puolikuolheena siihen tiele. ¶
Usseet menhään sivvu. Heilä ei ole aikkaa auttaat. Sitte tullee mies Samariasta. Hän toppaa auttamhaan. Niin piđättä tetki tehđä, sannoo Jeesus. ¶
Luuk 10,25-37 ¶
Laita 48 ¶
Rakas Jeesus, ei se saa olla niin ette mie saan kävelä sivvu ko muutampi tarttee minnuu. Sie autat meitä. Niin metki autama toissii. ¶
Laita 49 ¶
Ensi laulu minkä kuula sain, ¶
Oli mamman kehtolaulu. ¶
Sanat pehmeiset meni syđämheen, ¶
Ja itku siihen loppui. ¶
Net lullathiin minun pehmeesti, ¶
Niin rauhalisesti unheen. ¶
Tien sievän mulle näytethiin ¶
Sinne meiđän pienheen talhoon. ¶
Tie muistuu mulle vielä nyt ¶
Ko silmät kiini panen. ¶
Siinä enkeli seissoo naurain ¶
Niin kaunihisti mulle. ¶
Ko väsynheenä illala ¶
Panen maata rauhalisesti, ¶
Kuuluu kuiskaus mamman hauđasta; ¶
Minun ensi kehtolaulu. ¶
Laita 50 ¶
Jeesus rattastaa aasila. Hän oon menossa Jerusaleemhiin. ¶
Paljon ihmissii seissoo pitkin tietä. Heilä oon halu nähđä Jeesuksen. Het haluthaan kiittäät ja ylistäät häntä. Het heilutethaan palmunoksia ja laulethaan: ”Hosianna, Taavetin poika. Siunattu olkhoon hän joka tullee Herran nimessä.” Het oon iloiset, ja het panhaan omat vaattheet tien pääle Jeesuksen etheen. ¶
Jeesus itte oon sekä iloinen ette surulinen. Jeesus tiettää ette heti hän tullee kuolemhaan. ¶
Luuk 19, 28-42 ¶
Laita 52 ¶
Rakas Jeesus, mieki halluun kiittäät ja ylistäät sinnuu. Palmunoksii minula ei ole, mutta mie saatan klapata kässii ja laulaat. ¶
Laita 53 ¶
Aukaise portin, ovenki, ¶
Käy Herraa vasthaan nöyrästi, ¶
Ko itte taivhaan kuningas ¶
Sun tahtoo olla vierahas. ¶
Hyvvyyđen Jeesus myötä tuo ¶
Ja kaiken armon sulle suo. ¶
Kruununsa oon vanhurskhaus ¶
Ja valtikkansa laupeus. ¶
Käy, Herra Jeesus, tyköni, ¶
Teh’ syđämeni tuvaksi. ¶
Sie sinne armo, auttuus tuo, ¶
Sun asunto sen olla suo. ¶
Laita 54 ¶
Jeesus pittää päässiistä opetuslapsiin kansa. Ko het oon syömässä, Jeesus ottaa leivän kätheen. Hän sannoo: ”Tämä oon minun ruumis.” Jeesus jakkaa leivän kappalheiksi. Kaikin saađhaan syöđä. ¶
Jälkhiin sitä Jeesus ottaa mukin viinii. Hän nostaa sen ylös. Hän sannoo: ”Tämä oon minun veri.” Kaikin saađhaan juođa viinistä. ¶
Tämä oli viimi kerta ko Jeesus ja opetuslapset syöthiin yhđessä. ¶
Laita 56 ¶
Rakas Jeesus, kiitän siitä ette mieki saan syöđä sinun kansa. Sie sanot: ”Tule syömhään.” Sie annat minule leippää ja viinii. Mie syön, ja mie juon. Kiitän ette sie annat meile ehtoolisen. ¶
Laita 57 ¶
Ennen ruokkaa: ¶
Jeesuksen nimheen istuma ¶
Ja syömä, juoma sanassas’ ¶
Jumalan armo, hyöty meil’ ¶
Nyt saama ruokkaa nimessäs’. ¶
Jälkhiin ruokkaa: ¶
Ruvan ja juoman meile toit, ¶
Ja siunasit net sanalas’. ¶
Isämä käsi leivän toi, ¶
Opeta meiđät kiittämhään. ¶
Laita 58 ¶
Jeesus kuolee ristilä. Opetuslapset itkethään. Het oon suruliset ja arat. Muutamat ystävistä otethaan Jeesuksen alas ristiltä. Het panhaan hänen hauthaan. Hauđan etheen het kaađethaan ison kiven. ¶
Varhain aamula muutamat vaimoihmiset tulhaan hauđale. Het kohđathaan enkelin. Hauta oon auki. Jeesus ei ole hauđassa. Hauta oon tyyhä. ¶
Enkeli sannoo: ”Jeesus oon noussu kuolemasta. Menkkää muistelemhaan toisile.” Opetuslapset tulhaan iloiseksi. ¶
Joh 19, 17-30 ja Matt 28, 1-10. ¶
Laita 60 ¶
Rakas Jeesus, sinun opetuslapset sanothaan ette sie nousit hauđasta. Het sanothaan sie olet väkkeevämpi ko kuolema. Sie voitit kuoleman yli. Mie olen iloinen siitä ette sie elät. Kiitän ette saan elläät sinun kansa. ¶
Laita 61 ¶
Päässiisaamu surun viepi, ¶
surun viepi ikuisesti; ¶
Meile oon tuonu nävön ja hengen ¶
Nävön ja hengen koitossa. ¶
Päässiisaamu surun viepi, ¶
surun viepi ikuisesti. ¶
Pelastaaja noussu oon jo, ¶
noussu hän oon jo koitossa! ¶
Helvetti suuttuu, taivas se muuttuu ¶
taivas se muuttuu iloiseksi. ¶
Pelastaaja noussu oon jo, ¶
noussu hän oon jo koitossa! ¶
Sovittaajan laulu kaikkuu, ¶
laulu kaikkuu ikuisesti. ¶
Paratiishiinki verensä kautta ¶
verensä kautta pääsemä. ¶
Sovittaajan laulu kaikkuu, ¶
laulu kaikkuu ikuisesti. ¶
Laita 62 ¶
Jeesus oon opetuslapsiin kansa korkkeela vaarala. Jeesus sannoo: ”Mie menen minun Isän tykö taivhaasseen. Tet että tule näkemhään minnuu ennää. Älkkää pöljäkkää, sillä mie tulen tasan olemhaan teiđän tykönä. Tet piđättä muistela minusta koko mailmale. Pyhä Henki tullee auttamhaan teitä.” ¶
Jeesus kattoo heiđän silmiin eđestä. Kaksi miestä valkkeissa vaattheissa seisothaan heiđän tykönä. Het sanothaan: ”Jeesus tullee takasin. Kerran tet tuletta näkemhään hänen.” ¶
Helluntaipäivänä tullee Pyhä Henki opetuslapsile. Opetuslapset alethaan muistelemhaan Jeesuksesta. Usseita kastethaan sinä päivänä. ¶
Laita 64 ¶
Rakas Jeesus, mie en näje sinnuu. Mutta sie näjet tasan minun. Sie olet minun tykönä joka paikassa. Mie saatan muistela sinusta koko minun ruumhiila. Mie saatan hypiskellä ja laukoskella ja tansiskella sinule. Kiitän Pyhästä Hengestä joka johtaa minnuu ja auttaa minnuu. ¶
Laita 65 ¶
Jumala loi auringon, kuun ¶
ja järvet ja puut, ihmiset kans. ¶
Jumalan oon taivas ja maa. ¶
Herraa met tahđoma kiittäät. ¶
Herrale riemula ¶
laulama kiitosta. ¶
Herra, met kiitämä nimme-e-sti. ¶
Jeesuksellehan virret soi, ¶
Jeesukselle virtema soi ¶
hän kuolemalla elämän toi. ¶
Tykönä hän täälä nyt oon. ¶
Herraa met tahđoma kiittäät. ¶
Herrale riemula ¶
laulama kiitosta. ¶
Herra, met kiitämä nimme-e-sti. ¶
Henkensä hän heikoile toi ¶
ja lämmintä hän meileki loi. ¶
Taivaski nyt täälä jo oon. ¶
Herraa met tahđoma kiittäät. ¶
Herrale riemula ¶
laulama kiitosta. ¶
Herra, met kiitämä nimme-e-sti. ¶
Laita 66 ¶
Yhtenä päivänä Jeesus tullee takasin. Sillon hän tullee luomhaan uuđen taivhaan ja uuđen maan. Johanes näkkee minkälainen se tullee olemhaan. Jumala sen näyttää hänele. Se tullee olemhaan kaunis nähtävyys. Kaikki oon tyhä hyvvää. Kaikin oon iloiset. Ei yksikhään ole surulinen. Ei yksikhään ole sairas. Ei yksikhään pölkkää. Kaikila oon hyvvii ystäviitä. ¶
Katto, kunka loistaava se tullee olemhaan ko Jeesus tullee takasin! ¶
Laita 68 ¶
Rakas Jeesus, kiitän ette paha ei tule olemhaan täälä ijänkaikkisesti. Kiitän ette sie kerran tulet takasin luomhaan uutta taivasta ja uutta mailmaa. Tule heti, Jeesus. Iloitten siihen asti ko sie tulet. ¶
Jeesuksesta laulan, ¶
Jeesuksesta vaan, ¶
:/: Jolta syyni suuret ¶
Antheeks’ sain ja saan. :/: ¶
Hän mun syyni suuret ¶
Poisti vereläns’, ¶
:/: Otti synnin orjan ¶
Armhoon, elämhään. :/: ¶
Katkoi verkot valheen, ¶
Kahlheet kuoleman, ¶
:/: Fangit vapautti ¶
Laps’ oon Jumalan. :/: ¶
Lapsi oma Herran, ¶
Taivhaan kuninkhaan, ¶
:/: Kruunun perin kerran, ¶
Valtakunnan saan. :/: ¶
Pääsen asukkhaaksi ¶
Kultakaupunkhiin, ¶
:/: Vieđhään vierahaksi ¶
Häihin ijäishiin. :/: ¶
Tämän kaiken tuottaa ¶
Usko Jeesuksheen. ¶
:/: Ken ei tahtois luottaat ¶
Herrhaan sellaisheen. :/: ¶
Laita 70 ¶
Isä meiđän joka olet taivhaassa! ¶
Pyhitetty olkhoon sinun nimi; ¶
Likenykhöön sinun valtakunta; ¶
Tapattukhoon sinun tahto, ¶
Niin maassa, niinko taivhaassa; ¶
Anna meile tänä päivänä meiđän jokapäiväsen leivän; ¶
Ja anna meile meiđän synnit antheeksi, ¶
Niinko metki annama antheeksi meiđän velvolisile; ¶
Äläkä johđata meitä kiussauksheen; ¶
Mutta päästä meiđät pahasta. ¶
Sillä sinun oon valtakunta, ¶
Ja voima, ¶
Ja kunnia ijänkaikkisesti. ¶
Laita 72 ¶
Käänös ja sovitus kainuksi:   Terje Aronsen ¶
Julkaistu näitten kuurola:  Nord-Hålogaland bispedømme, Kirkerådet ja Kainun institutti - Kvensk institutt. ¶
Kaikki maat, tet riemuikkaatta  T: Johann Franck M: Ruottista S: Terje Aronsen ¶
En mie yksin kävele  T: ja N: © Hans Blennow Arlöv. K: Terje Aronsen ¶
Jonk' oon turva Jumalassa  T: Lina Sandell N: Ruottista S: Terje Aronsen ¶
Pieni olen, mutta mie  T: Anna Jonassen N: Oscar Ahnfeldt K: Terje Aronsen ¶
Siunaus  ¶
Herra hyvväilkhöön sinnuu ja varjelkhoon sinnuu. ¶
Herra antakhoon kattheen lämmittäät sinun ja antakhoon sinule armon. ¶
Herra antakhoon kasvot loistaat sinule ja antakhoon sinule rauhan! ¶
4 Mos 6:24-26 ¶
Aaronin siunaus  ¶
Herra siunatkhoon sinnuu ja varjelkhoon sinnuu! ¶
Herra antakhoon kasvot loistaaat sinun yli ja olkhoon sinule armolinen! ¶
Herra kääntäkhöön kasvot sinun pääle ja antakhoon sinule rauhan! ¶
Joh. 12, 1-13 ¶
1 Kuusi päivää ennen pääsiäistä Jeesus tuli Betaanihaan missä Laasarus asui, jonka Jeesus oli herättäny kuolheista. ¶
2 Sielä hänele tarjothiin ruokapiðot. Martta palveli vierhaita, ja Laasarus oli yksi niistä jokka maathiin pöyðässä hänen kansa. ¶
3 Sitte Maaria tuoi punnan oikkeeta, tyyrista nardusöljyy, voiteli  sillä Jeesuksen  jalat ja pyhki net omila hyksilä. Koko huonet täytyi siitä hyvästä haijusta. ¶
4 Sitte Juudas Iskariot, yksi Jeesuksen opetuslapsista, hän joka petti Jeesuksen, sanoi: ¶
5 "Miksi tuota voiðetta ei myyty kolmelasaðala denaarila ja rahat sitte annettu köyhille?" ¶
6 Tätä hän ei kuitenkhaan sanonu sillä ko hänelä oli huolta köyhistä, mutta sillä ko hän oli varas. Rahakassa oli hänen hallussa, ja hän pruukais ottaat siitä mitä panthiin siiheen. ¶
7 Mutta Jeesus sanoi: "Anna hänen olla! Hän oon säästäny sen voitheen minun hautaamispäivän varten. ¶
8 Köyhät teilä oon tasan täälä, mutta minnuu teillä ei ole tasan." ¶
9 Iso juutalaisjoukko sai tieðon ette Jeesus oli Betaaniassa. Nyt het tulthiin sinne, ei tyhä Jeesuksen tähden, mutta kans ette saaða nähðä Laasaruksen, jonka Jeesus oli herättäny kuolheista. ¶
10 Sitte ylipapit päätethiin tappaat Laasaruksenki. ¶
11 Sillä monet juutalaiset menthiin sinne hänen tähðen ja tulthiin uskhoon Jeesuksheen. ¶
12. Päivää jälkhiin se iso ihmisjoukko mikä oli tullu juhlhiin, sai kuula ette Jeesus oli tulemassa Jerusaleemhiin. ¶
13. Het otethiin sitte palmuoksii ja menthiin ulos häntä vasthaan, ja het huuðethiin: ¶
Hosianna! Siunattu olkhoon hän, ¶
joka tullee Herran nimheen, ¶
Ensimäinen lukuteksti: ¶
Oon kirjotettu profeeta Esekielin tykönä luvussa 34, värsyt 23 – 31: ¶
23. Ja mie tulen panemhaan heile paimenen, ja hän tullee paimentamhaan heitä, minun palvelija Taavetti, hän tullee paimentamhaan heitä, hän tullee olemhaan heiðän paimen. ¶
24. Mie, Herra, tulen olemhaan teiðän Jumala, ja minun palvelija Taavetti tullee olemhaan päämies heiðän seassa. ¶
25. Mie tehen rauhan liiton heiðän kansa. Mie poistan maasta kaikki villielläimet, niin ette ihmiset saatethaan turvalisesti elläät erämaassa ja nukkuut mettissä. ¶
26. Mie siunaan heiðät ja maan minun harjun ympärilä. Mie annan satheen tulla oikkeesheen aikhaan, siunauksen satheen. ¶
27. Kentän puut tulhaan kantamhaan hetelmää, maa tullee antamhaan viljaa, ja ihmiset tulhaan asumhaan turvalisesti omassa maassa. Het tulhaan tuntemhaan ette mie olen Herra ko taitan heiðän kuorman puut ja pelastan heiðät orjuuðesta. ¶
28. Het ei ennää tule olemhaan toisten ihmisten riistana, ja villielläimet ei tule syömhään heitä. Het tulhaan asumhaan turvalisesti, ja ei yksikhään tule pölätämhään heitä. ¶
29. Mie annan kassuut kasvit miistä tulhaan praamamhaan, ei yksikhään maassa tule ennää menetymhään nälkhään. Eikä koskhaan ennää piðetä het kärssiit pilkkaamista toisilta ihmisiltä. ¶
30. Het tulhaan tuntemhaan ette mie, heiðän Herra, olen heiðän kansa, ja ette het oon minun kanssaa, Israelin huonetta, sannoo Herra Jumala. ¶
31. Tet oletta minun lamphaat, tokka mitä mie paimenan. Tet oletta ihmiset, mie olen teiðän Jumala, sannoo Herra Jumala. ¶
Toinen lukuteksti ¶
Oon kirjotettu preevissä Hebrealaisile luvussa 13, värsyt 20 - 21 ¶
20. Rauhan Jumala, hän joka ikuisen liiton veren kautta nosti lamphaitten ison paimenen, meiðän Herran, Jeesuksen Kristuksen, kuolemasta, ¶
21. hän antakhoon teile kaikki hyvvää, niin ette tehettä hänen tahtoo. Joo, ja luokhoon hän Jeesuksen Kristuksen kautta meihiin mitä oon otolista hänele. Hänele kunnia ijänkaikkisesti! Aamen. ¶
Saarnateksti ¶
Oon kirjotettu Johanneksen evankeeliumissa luvussa 10, värsyissä 1-10 ¶
1.”Totisesti, totisesti mie sanon teile: Kuka ei mene vörräjästä sisäle lammastokkhaan, mutta kiikkuu yli muualta, hän oon varas ja ryöväri. ¶
2. Mutta kuka tullee vörräjästä sisäle, oon lamphaitten paimen. ¶
3. Vörräjänvahti aukassee hänele, ja lamphaat kuulhaan hänen äänen. Hän puhhuu omile lamphaile nimeltä ja viepi net ulos. ¶
4. Ja ko hän oon saanu kaikki ulos, hän kävelee heiðän eðessä, ja lamphaat kyytäthään häntä, sillä het tunnethaan hänen äänen. ¶
5. Mutta outoihmistä het ei kyytätä. Net menhään pakhoon sillä net ei tunneta outoihmisen ääntä.” ¶
6. Tämän kuvvauksen Jeesus muisteli heile, mutta het ei ymmärtänheet mitä hän meinais. ¶
7. Sitte Jeesus sanoi: ”Totisesti, totisesti mie sanon teile: Mie ole vörräjä lamphaitten tykö. ¶
8. Kaikki muut jokka oon tulheet ennen minuu, oon varkhaat ja ryövärit, mutta lamphaat ei ole kuuntelheet heitä. ¶
9.  Mie olen vörräjä. Joka mennee minun kautta, saapi pelastuksen ja saapi vaphaasti mennä sisäle ja ulos hakemhaan laitunta. ¶
10. Varas tullee vain varastamhaan, tappamhaan ja hajottamhaan. Mie olen tullu sillä ette teilä pittää olla elämä ja rikhaus. ¶
3. Mutta minule se ei merkitte mithään jos tet tuomitetta tahi joku muu inhimilinen oikkeus tuomittee minun. ¶
4. Sillä minula ei ole tiettoo misthään mitä mie olen tehny väärin. Mutta en mie sen tähđen ole viaton, sillä Herra oon se joka tuomittee minun. ¶
5. Älkkää tuomittekkaa ennen aikkaa, ennen ko Herra tullee. Hän tullee tuomhaan esile kirkkautheen sen mitä oon korjattu pimmeytheen, ja tullee paljastamhaan syđämen ajatukset. Sillon tullee Jumala antamhaan joka yhđele sen ylistyksen mikä hänele kuuluu. ¶
Jouluevankeeliumi, Luukas, 2. 1-20.  ¶
Ja se tapattui niinä päivinä ko keisari Aukustus oli päättäny ette koko mailma piti maksaat verroo. ¶
2. Tämä veronmakso oli se ensimmäinen, ja se tapattui sillon ko Kviriinius oli Syyrian maaherrana. ¶
3. Ja kaikin menthiin sinne kirjottamhaan ittensä verolisthoin, kukaki omhaan kaupunkhiin. ¶
4. Jouseppi lähti Kalileasta, Naasaretin kaupungista, Juutehaan, Taavetin kaupunkhiin, Peetleheemhiin, sillä hän oli Taavetin huonetta ja sukkuu, ¶
5. ja sielä hänen piðethiin kirjottaat verolisthaan kihlatun Maarian kansa joka oli oðottamassa lasta. ¶
6. Ja ko het olthiin sielä, se synnyttämisaika tuli, ¶
7. ja hän synnytti pojan, esikoisen, kapaloitti hänen, ja pani hänen soimheen. Sillä heile ei löytyny sijjaa kestikievarista. ¶
8. Siinä likelä oli paimeniita jokka olthiin paimentamassa laumaa sinä yönä. ¶
9. Äkkii seisoi Herran enkeli heiðän eðessä, ja Herran kirkhaus loisti heiðän ympäri, ja het pölästythiin kauheesti. ¶
10. Mutta enkeli sanoi heile: ”Älkkää pöläkkää! Mie tuon teile ison ilon, ilon koko kansale; ¶
11. Tääpänä oon Taavetin kaupungissa syntyny teile Vapattaaja; hän oon Kristus, Herra. ¶
12. Ja tämä oon teile merkkinä: Tet löyðättä lapsen joka kapaloittuna makkaa soimessa.” ¶
13. Ja siinä samassa oli enkelin ympäri iso roikka taivhaalista sotaväkkee, jokka ylistethiin Jumalaa ja laulethiin: ¶
14. ”Kunnia olkhoon Jumalale korkkeuksissa ja maassa rauha ihmisile joita hän rakastaa.” ¶
15. Ko enkelit olthiin jättänheet heiðät ja menheet takasin taivhaasheen, paimenet sanothiin toinen toisele: ”Menemä nyt Peetleheemhiin kattomhaan onko se tapattunu niin ko Herra ilmotti meile.” ¶
16. Ja het hopussa lähðethiin sinne, ja löyðethiin Maarian, Jousepin ja pikku lapsen joka makais soimessa. ¶
17. Ko het huomathiin hänen, het sitte muistelthiin kaikki mitä olthiin kuulheet lapsesta. ¶
18. Kaikin jokka olthiin kuuntelemassa, ihmetelthiin sitä mitä paimenet muistelthiin. ¶
19. Mutta Maaria korjais kaikki nämät sanat omhaan syðämheen ja hunteeras niitä. ¶
20. Paimenet jätethiin tallin, kiitethiin ja ylistethiin Jumalaa siitä mitä olthiin kuulheet ja nähnheet; kaikki oli justhiin niin ko heile oli sanottu. ¶
Paavali 1, 7-13  ¶
Oon kirjotettu aposteli Paavalin 1. preevissä korinttilaisile, 12 (kahðenessatoista) luvussa  ¶
Kainhuun kielelä - Kvænsk.  ¶
Siunaus  ¶
Herra siunatkhoon sinnuu ja varjelkhoon sinnuu! ¶
Herra antakhoon kasvot loistaat sinun yli ja olkhoon sinule armolinen! ¶
Herra kääntäkhöön kasvot sinun pääle ja antakhoon sinule rauhan! ¶
4. Muuseksen kirja 6. luku ¶
2 Mos 17:1-7 ¶
Ensimäinen Mooseksen kirja 3: 8-10 ¶
8. Ja het kuulthiin, kuinka Herra Jumala käveli tarhaassa illan liehmuussa viimassa. Ja mies ja hänen vaimo lymmythiin Herran Jumalan kasvoin eðestä tarhaan puinen alle. ¶
9. Mutta Herra Jumala huusi miehele ja sanoi hänele: Missä sie olet? ¶
10. Hän vastasi: Mie kuulin sinun askelheet tarhaassa. Mie pölästyin sillä mi   e olen alasti, ja mie lymmysin. ¶
C1 Herra, näytä mulle2 Muista 3 Muista minnuusinunsinun sinuná ¶
Dmja opeta mullesinun hyvvyyđen mikkä ijän -Herra, sinunsinunkaikki-hyvvyyđenáá ¶
Cpol -set täh -vut.oon. đen.& b 5 áá  ¶
Anna minun vajelttaat ¶
Unheta minun nuor- ¶
Hyvä ja vanhurs-sinunuuđen kasán ¶
Gtottuuđessa;synnit Herra,& b 7 á  ¶
Dmhänjaopeta minnuu,á ¶
Csillä sie olet minunminun näyttää synti-œœ ww ¶
Ava -rik -si -pat-ko -leta-muk -muk tien.ja.set. ¶
Oon kirjotettu Jesaian 55 (viiðenessäkymmenessäviiðenessä) luvussa  ¶
Tulkkaa tet joila ei ole rahhaa! Ostakkaa ohraa niin ette saatta syöðä, tulkkaa ostamhaan ilman rahatta, ilman maksamatta viinii ja maittoo!  ¶
2. Miksi piðättä rahhaa siiheen mikä ei ole leippää, ja teiðän työpalkan semosheen mikä ei kyllästä? Kuulkkaa minnuu, ja ei muita ko minnuu, niin saatta syöðä hyvvää ja ilotella lihaviista ruviista.  ¶
3. Kallistakkaa korvan tännepäin ja tulkkaa minun tykö, kuulkkaa ja tet saatta elläät. Mie tehen ijänkaikkisen liiton teiðän kansa ja annan teile kestäävän uskolisuuðen niin ko mie annoin Taavetile. ¶
Oon kirjotettu aposteli Paavalin 1. preevissä korinttilaisile, 12 (kahðenessatoista) luvussa  ¶
Tämä pyhä evankeliumi oon kirjotettu evankelista Juhanneksen 14 (neljenessätoista) luvussa  ¶
Herra Jeesus Kristus, sie joka kovala voimala ja kirkkauðela piðät tulla/tulet takasin, met rukkoilema sinnuu: Herätä meiðät perustamattomuuðesta/välinpitämättö-myyðesta ja väärästä varmuuðesta ja opeta meitä valvomhaan ja rukkoilemhaan. Piðätä meiðät kiini sinun pyhässä sanassa, niin ette met sinun armon luottamuuðessa ilosena oðotama sinun takasintulloo, sie joka Isän ja Pyhän Hengen kansa elät ja hallittet, tosi Jumala iänkaikkisesta iänkaikkisheen. ¶
Oon kirjotettu profeeta Malakian 3. ja 4. luvussa: ¶
Sinä päivänä ko mie määrän, sannoo Herra Sepaot, pittäävät het olla minun omat, ja mie olen hyvä heile, niinko mies oon hyvä omale pojale joka tottelee häntä. Sillon tet vielä kerran näettä mikä oon ero vanhurskaitten ja jumalattomiitten välilä, niitten jokka palvelhaan Jumalaa ja niitten jokka ei palvele häntä. ¶
Sillä katto, päivä tullee, ¶
se pallaa niinko uuni/se oon niinko tulipalo. ¶
Kaikki julkkeet ja jumalattomat ¶
oon sillon niin ko kulot, ¶
ja päivä mikä tullee, polttaa heiðät, ¶
sannoo Herra Sepaot, ¶
niin ette heistä ei jää ei juurta eikä vartta/oksaa. ¶
Mutta teile, jokka pölkkäättä minun nimmee, ¶
vanhurskan aurinko pittää loistaat, ¶
ja sillä oon parannusta siippiin alla. ¶
Näin oon Herran sanat. ¶
Oon kirjotettu Paavalin preevissä Rooman seurakunnale 15. (viiðessätoisessa) luvussa: ¶
Kaikki mitä ennen oon kirjotettu, oon kirjotettu sentähðen että met piðämä oppiit siitä. Met saama toivoo sen kärsivälisyyðen ja sen lohðutuksen kautta mistä oon kirjottanheet. Jumala joka itte oon kärsivälisyyðen ja lohðutuksen lähðet, autakhoon teitä olemhaan yksmielisinä niin ko Jeesus Kristus tahtoo. Sillon saatatta yksmielisinä ylistäät Jumalaa, meiðän Herra Jeesuksen Kristuksen Issää. Hyväksykkää toinen toisen, niin ko Kristus oon hyväksyny meiðät, Jumalan kunniaksi. ¶
Näin oon Herran sanat. ¶
Tämä pyhä evankeliumi oon kirjotettu evankelista Markkuksen ensimäisessä luvussa: ¶
Ko Juhanneksen olthiin panheet fankilhaan, tuli Jeesus Kallileehaan ja saarnas Jumalan evankekeliummii ja sanoi: "Aika oon tullu, Jumalan valtakunta oon likeelä. Käännykkää ja uskokkaa evankeliummii!" ¶
Näin oon Herran sanat. ¶
Joh. 12, 12 - 24 ¶
12. Päivää jälkhiin se iso ihmisjoukko mikä oli tullu juhlhiin, sai kuula ette Jeesus oli tulemassa Jerusaleemhiin. ¶
13. Het otethiin sitte palmuoksii ja menthiin ulos häntä vasthaan, ja het huuðethiin: ¶
Hosianna! Siunattu olkhoon hän, joka tullee Herran nimheen,  Israelin kungingas! ¶
14. Mutta Jeesus löysi nuoren aasin ja istui sen sölkhään, niin ko oon kirjotettu: ¶
15. Älä pölkkää, Sionin tytär! Katto, sinun kuningas tullee istuin aasin varsan sölässä. ¶
16. Tätä hänen opetuslapset aluksi ei ymmärtänheet. Mutta ko Jeesuksen oli kirkastettu, sitte het muistethiin ette tämän oli hänestä kirjotettu, ja ette het olthiin tämän hänele tehnheet. ¶
17. Ihmisjoukko joka oli ollu hänen kansa ko hän kuttui Laasaruksen hauðasta, ja herätti hänen kuolheista, toðisti hänestä. ¶
18. Sentähðen het menthiinki häntä vasthaan, sillä het olthiin kuulheet ette hän oli tehny sen merkin. ¶
19. Fariseukset sanothiin sitte keskenänsä: Tet näjettä ette että saa mithään aikhaan! Kattokkaa, koko mailma laukkoo hänen pörässä! ¶
20. Heiðän kansa jokka pruukathiin mennä ylös juhlina rukkoilemhaan, olthiin kansa muutammat kreikkalaiset. ¶
21. Het tulthiin Filipin tykö, joka oli Galilean Betsaidasta, rukkoilthiin häntä ja sanothiin: Herra, met halluuma nähðä Jeesuksen. ¶
22. Filippi tullee ja sannoo sen Antile. Antti ja Filippi menhään ja sanothaan sen Jeesuksele. ¶
23. Mutta Jeesus vastaa heile ja sannoo: Tiima oon tullu ko Ihmisen Pojan kirkastethaan! ¶
24. Totisesti, totisesti mie sanon teile: Jos nisun jyvä ei puttoo maahaan ja ei kuole, niin se jääpi yksin. Mutta jos se kuolee, niin se tuopi paljon hetelmää. ¶
Toinen Mooseksen kirja ¶
21. Sitte Mooses kuttui kaikki Israelin vanhimmat ja sanoi heile: ”Menkkää ja ottakkaa lamphaan teiðän perheile ja slaktakkaa päässiislamphaan! ¶
22. Ottakkaa sitte isoppivittan, kastakkaa sen veriastiissa ja pyhkikkää jotaki verestä ovenpelkhaan ja ovenpielhiin. Ja ei yksikhään teistä piðä mennä omasta ovesta ulos ennen aamuu. ¶
23. Sillä Herra aikkoo käyðä läpi maan ja tuoða onnettomuutta egyptiläisile. Ja ko hän näkkee veren ovenpelkassa ja ovenpielissä, hän tullee menemhään sivvu oven, ja ei anna murhaajaa mennä sinne sisäle tappamhaan kethään. ¶
24. Hyväksykkää tämän ja se oon ijänkaikkinen määräys teile ja teiðän jälkiläisile. ¶
25. Ko tet sitte tulettä siiheen maahaan minkä Herra oon luvannu anttaat teile, niin pyhittäkkää tätä juhlaa. ¶
26. Ja ko teiðän lapset kysythään mikä tapa tämä oon, ¶
27. niin vastakkaa: ”Tämä oon päässiisuhri Herrale, sillä ko hän Egyptissä meni israelilaisten huonheitten sivvu sillon ko hän tuoi onnettomuutta egyptiläisile, mutta säästi meiðän koðit”. Sitte kansa kumartui maahaan ja rukkoili. ¶
28. Ja israelilaiset menthiin ja tehthiin niin ko Herra oli Mooseksele ja Aaronile käskyn antanu. Niin het tehthiin. ¶
Preevi hebrealaisile ¶
14. Sillä ko lapset oon ihmiset lihasta ja verestä, hänestäki häytyi tulla ihminen niin ko het. Niin hän, hänen kuoleman kautta, piti hävittäät hänen, jolla oli kuoleman valta, perkelheen, ¶
15. vapauttaat kaikki net jokka koko ijän kuoleman pölöstä olthiin olheet orjana. ¶
16. Eihän hän hoiða enkeliitä, mutta hän hoittaa Aabrahamin sukkuu. ¶
17. Sillä hänelä oli pakko kaikissa tulla ommiin veljiin näköseksi, niin ette hän saattais olla laupias ja uskolinen ylimäinen pappi Jumalan eðessä ja maksaat kansan synnit. ¶
18. Sillä sentähðen ko hän itte oon kärsiny ja ollu kiusattu, hän saattaa auttaat niitä joita kiusathaan. ¶
Jesaia 25, 6-7  ¶
Oon kirjotettu profeeta Jesajan, 25. luuvussa :  ¶
6. Ja Herra Sepaot laittaa tämän vaaran pääle kaikile kansoile lihavat piðot, piðot selkkeestä viinistä, rassuusta, yðimestä, puhtaasta viinistä, ¶
7. Ja tällä vaarala hän ottaa poijes sen liinan mikä oon kieðottu ympäri kaikki kansat ja sen peiton mikä oon peittäny kaikki kansat. ¶
Juh. 3:16  ¶
Pikku Raamattu :  ¶
Sillä niin oon Jumala rakastanu mailmaa, ette hän antoi ainuan Pojan, niin ette ei yksikhään joka uskoo hänheen, kattois, mutta eläis ijänkaikkisesti. ¶
Is ä meiđän  ¶
Isä meiđän joka olet taivhaassa! ¶
Pyhitetty olkhoon sinun nimi; ¶
Likenykhöön sinun valtakunta; ¶
Tapattukhoon sinun tahto, ¶
Niin maassa, niinko taivhaassa; ¶
Anna meile tänä päivänä meiđän jokapäiväsen leivän; ¶
Ja anna meile meiđän synnit antheeksi, ¶
Niinko metki annama antheeksi meiđän velvolisile; ¶
Äläkä johđata meitä kiussauksheen; ¶
Mutta päästä meiđät pahasta. ¶
Sillä sinun oon valtakunta, ¶
Ja voima, ¶
Ja kunnia ijänkaikkisesti. ¶
Isä meiðän joka olet taivhaassa! ¶
Pyhitetty olkhoon sinun nimi; ¶
Likennytkhöön sinun valtakunta; ¶
Tapattukhoon sinun tahto, ¶
Niin maassa, niinko taivhaassa; ¶
Anna meile tänä päivänä meiðän jokapäiväsen leivän; ¶
Ja anna meile meiðän synnit antheeksi, ¶
Niinko metki annama antheeksi meiðän velvolisile; ¶
Ja älä johðata meitä kiussauksheen; ¶
Mutta päästä meiðät pahasta. ¶
Sillä sinun oon valtakunta, ¶
Ja voima, ¶
Ja kunnia ijänkaikkisesti. ¶
Isä meiðän  ¶
Isä meiðän joka olet taivhaassa! ¶
Pyhitetty olkhoon sinun nimi, ¶
Likennytkhöön sinun valtakunta, ¶
Tapattukhoon sinun tahto, ¶
Niin maassa ko taivhaassa, ¶
Anna meile tänä päivänä meiðän jokapäiväisen leivän, ¶
Ja anna meile meiðän synnit antheeksi, ¶
Niinko metki annama antheeksi meiðän velvolisile, ¶
Ja älä johðata meitä kiussauksheen, ¶
Mutta päästä meiðät pahasta. ¶
Sillä sinun oon valtakunta, ¶
Ja voima, ¶
Ja kunnia ijänkaikkisesti. ¶
Isä meidän joka olet taivaissa! ¶
Pyhitetty olkoon sinun nimes; ¶
Lähestyköön sinun valtakuntas; ¶
Tapahtukoon sinun tahtos, ¶
Niin maassa, kuin taivaassa; ¶
Anna meille tänä päivänä meidän jokapäiväinen leipämme; ¶
Ja anna meille meidän syntimme anteeksi, ¶
Niinkuin mekin anteeksi annamme meidän velvollisillemme; ¶
Ja älä johdata meitä kiusaukseen; ¶
Mutta päästä meitä pahasta. ¶
Sillä sinun on valtakunta, ¶
Ja voima, ¶
Ja kunnia ijänkaikkisesti. ¶
1. Kattokkaa kunka ison rakkau  ð  en Isä oon antanu meile, ette meitä sanothaan Jumalan lapsiksi, niin ko met olemaki. Sentäh  ðen mailma ei tunne meitä, sillä se ei tunne häntä. ¶
2. Minun rakhaat, nyt met olema Jumalan lapset, ja ei ole vielä sanottu mitä meistä tullee. Mutta met tieðämä ette ko hän tullee, sillon met tulema olemhaan hänen näköset, sillä met saama nähðä hänen niin ko hän oon. ¶
Joh 4:6-14. ¶
Salmit 145, 9-16 ¶
9. Herra oon hyvä kaikile, ¶
laupias kaikkhiin mitä hän oon luonnu. ¶
10. Kaikki het ylistethään sinnuu, Herra, ¶
uskoliset siunathaan sinnuu. ¶
11. Het muistelhaan sinun ihanasta kuninkhaan vallasta ja puhuthaan sinun voimasta. ¶
12. Het opetethaan ihmisile sinun vallasta, ¶
sinun loistaavasta kuninkhaan vallasta. ¶
13. Sie olet ijänkaikkinen kuningas, ¶
sie hallittet sukupolvesta sukupolvheen. ¶
* Herraa oon luotettaava kaikissa mitä hän sannoo, uskolinen kaikissa mitä hän tekkee. * ¶
14. Herra auttaa kaikkii jokka kaađuthaan, ¶
ja nostaa kaikki alaspainetut. ¶
15. Kaikkin silmät oon kääntynheet sinhuun päin, ¶
ja sie ruokit heitä oikkeesheen aikhaan. ¶
16. Sie aukaset sinun kädet ¶
ja ruokit kaikkii, hyvälä. ¶
18  Sitte Jeesus tuli hei  ð  än tykö ja saarnais heile: ”Mulle oon annettu kaikki vallan taivhaassa ja maassa.  19  Menkkää sitte ja tehkkää kaikki ihmiskansat opetuslapsiksi! Kastakkaa hei  ðät Isän ja Pojan ja Pyhän Hengen nimheen,  20  ja opettakkaa heitä pitämhään kaikki mitä mie olen käskeny teitä pitämhään. Ja kattokkaa, mie olen teiðän kansa joka päivä mailman lopphuun asti.“ ¶
Matteuksen evankeeliumi, 15: 21-28 ¶
21 Jeesus lähti sieltä ja meni Tyroksen ja Sidonin aloile. 22 Kanaanilainen nainen sieltä niiltä aloilta tuli ja huusi: "Herra, Taavetin Poika, armatta minnuu! Paha henki vaivaa kauheesti minun tytärtä." 23 Mutta hän ei vastannu naisele ei sannaakhaan. ¶
Opetuslapset tulthiin Jeesuksen tykö ja pyyðethiin: "Auta häntä: Hän kulkkee meiðän pörässä ja huuttaa." 24 Mutta Jeesus vastasi: "Ei minnuu ole lähätetty muile ko Israelin kansan kaðonheile lamphaile." 25 Sitte nainen tuli, polvistui maahan Jeesuksen etheen ja sanoi: "Herra, auta minnuu!" 26 Jeesus vastaisi hänele: "Ei ole oikheen ottaat lapsilta leivän ja anttaat sen koirile." 27 "Se oon oikheen, Herra", nainen sanoi, "mutta saaðhaanhan koiratki syödä mourui mikkä puðothaan heiðän isän pöyðältä." 28 Silloin Jeesus sanoi hänele: " Nainen, sinun usko oon iso! Tapattukhoon niin ko sie  tahðot." Siinä samassa tytärki tuli tervheeksi. ¶
Johanneksen ensimäinen preevi, 1.luku 18-19: ¶
18  Tieðättähän tet, ette eihän teitä ostettu irti kattoovala tavarala niin ko hoppeela tahi kullala siitä tyhvästä elämästä minkä tet perittä   isiltä, ¶
19  vaan Kristuksen kallhiilla verelä, sillä viattoman ja tahrattoman karittan verelä. ¶
Preevi Hebrealaisile 13,   20 - 21 ¶
Oon kirjotettu preevissä Hebrealaisile luvussa 13, värsyt 20 - 21 ¶
20. Rauhan Jumala, hän joka ikuisen liiton veren kautta nosti lamphaitten ison paimenen, meiðän Herran, Jeesuksen Kristuksen, kuolemasta, ¶
21. hän antakhoon teile kaikki hyvvää, niin ette tehettä hänen tahtoo. Joo, ja luokhoon hän Jeesuksen Kristuksen kautta meihiin mitä oon otolista hänele. Hänele kunnia ijänkaikkisesti! Aamen. ¶
Jouluevankeeliumi, Luukas, 2. 1-20  ¶
Ja se tapattui niinä päivinä ko keisari Aukustus oli päättäny ette koko mailma piti maksaat verroo. ¶
2. Tämä veronmakso oli se ensimmäinen, ja se tapattui sillon ko Kviriinius oli Syyrian maaherrana. ¶
3. Ja kaikin menthiin sinne kirjottamhaan ittensä verolisthoin, kukaki omhaan kaupunkhiin. ¶
4. Jouseppi lähti Kalileasta, Naasaretin kaupungista, Juutehaan, Taavetin kaupunkhiin, Peetleheemhiin, sillä hän oli Taavetin huonetta ja sukkuu, ¶
5. ja sielä hänen piðethiin kirjottaat verolisthaan kihlatun Maarian kansa joka oli oðottamassa lasta. ¶
6. Ja ko het olthiin sielä, se synnyttämisaika tuli, ¶
7. ja hän synnytti pojan, esikoisen, kapaloitti hänen, ja pani hänen soimheen. Sillä heile ei löytyny sijjaa kestikievarista. ¶
8. Siinä likelä oli paimeniita jokka olthiin paimentamassa laumaa sinä yönä. ¶
9. Äkkii seisoi Herran enkeli heiðän eðessä, ja Herran kirkhaus loisti heiðän ympäri, ja het pölästythiin kauheesti. ¶
10. Mutta enkeli sanoi heile: ”Älkkää pöläkkää! Mie tuon teile ison ilon, ilon koko kansale; ¶
11. Tääpänä oon Taavetin kaupungissa syntyny teile Vapattaaja; hän oon Kristus, Herra. ¶
12. Ja tämä oon teile merkkinä: Tet löyðättä lapsen joka kapaloittuna makkaa soimessa.” ¶
13. Ja siinä samassa oli enkelin ympäri iso roikka taivhaalista sotaväkkee, jokka ylistethiin Jumalaa ja laulethiin: ¶
14. Kunnia olkhoon Jumalale korkkeuksissa ja maassa rauha ihmisile joita hän rakastaa. ¶
15. Ko enkelit olthiin jättänheet heiðät ja menheet takasin taivhaasheen, paimenet sanothiin toinen toisele: ”Menemä nyt Peetleheemhiin kattomhaan onko se tapattunu niin ko Herra ilmotti meile.” ¶
16. Ja het hopussa lähðethiin sinne, ja löyðethiin Maarian, Jousepin ja pikku lapsen joka makas soimessa. ¶
17. Ko het huomathiin hänen, het sitte muistelthiin kaikki mitä olthiin kuulheet lapsesta. ¶
18. Kaikin jokka olthiin kuuntelemassa, ihmetelthiin sitä mitä paimenet muistelthiin. ¶
19. Mutta Maaria korjas kaikki nämät sanat omhaan syðämheen ja hunteeras niitä. ¶
20. Paimenet jätethiin tallin, kiitethiin ja ylistethiin Jumalaa siitä mitä olthiin kuulheet ja nähnheet; kaikki oli justhiin niin ko heile oli sanottu. ¶
Tämä pyhä evankeeliumi oon kirjotettu Luukhaan toisessa luvussa.  ¶
Ja se tapattui niinä päivinä ko keisari Aukustus oli päättäny ette koko mailma piti maksaat verroo. ¶
2. Tämä veronmakso oli se ensimmäinen, ja se tapattui sillon ko Kviriinius oli Syyrian maaherrana. ¶
3. Ja kaikin menthiin sinne kirjottamhaan ittensä verolisthoin, kukaki omhaan kaupunkhiin. ¶
4. Jouseppi lähti Kalileasta, Naasaretin kaupungista, Juutehaan, Taavetin kaupunkhiin, Peetleheemhiin, sillä hän oli Taavetin huonetta ja sukkuu, ¶
5. ja sielä hänen piðethiin kirjottaat verolisthaan kihlatun Maarian kansa joka oli oðottamassa lasta. ¶
6. Ja ko het olthiin sielä, se synnyttämisaika tuli, ¶
7. ja hän synnytti pojan, esikoisen, kapaloitti hänen, ja pani hänen soimheen. Sillä heile ei löytyny sijjaa kestikievarista. ¶
8. Siinä likelä oli paimeniita jokka olthiin paimentamassa laumaa sinä yönä. ¶
9. Äkkii seisoi Herran enkeli heiðän eðessä, ja Herran kirkhaus loisti heiðän ympäri, ja het pölästythiin kauheesti. ¶
10. Mutta enkeli sanoi heile: ”Älkkää pöläkkää! Mie tuon teile ison ilon, ilon koko kansale; ¶
11. Tääpänä oon Taavetin kaupungissa syntyny teile Vapattaja; hän oon Kristus, Herra. ¶
12. Ja tämä oon teile merkkinä: Tet löyðättä lapsen joka kapaloittuna makkaa soimessa.” ¶
13. Ja siinä samassa oli enkelin ympäri iso roikka taivhaalista sotaväkkee, jokka ylistethiin Jumalaa ja laulethiin: ¶
14. Kunnia olkhoon Jumalale korkkeuksissa ja maassa rauha ihmisile joita hän rakastaa. ¶
Näin kuuluu Herran sana.  ¶
15. Ko enkelit olthiin jättänheet heiðät ja menheet takasin taivhaasheen, paimenet sanothiin toinen toisele: ”Menemä nyt Peetleheemhiin kattomhaan onko se tapattunu niin ko Herra ilmotti meile.” ¶
16. Ja het hopussa lähðethiin sinne, ja löyðethiin Maarian, Jousepin ja pikku lapsen joka makas soimessa. ¶
17. Ko het huomathiin hänen, het sitte muistelthiin kaikki mitä olthiin kuulheet lapsesta. ¶
18. Kaikin jokka olthiin kuuntelemassa, ihmetelthiin sitä mitä paimenet muistelthiin. ¶
19. Mutta Maaria korjas kaikki nämät sanat omhaan syðämheen ja hunteeras niitä. ¶
20. Paimenet jätethiin tallin, kiitethiin ja ylistethiin Jumalaa siitä mitä olthiin kuulheet ja nähnheet; kaikki oli justhiin niin ko heile oli sanottu. ¶
Kvensk ¶
Isän ja Pojan ja Pyhän hengen nimheen. ¶
Armo olkhoon teile, ja rauha Jumalalta, meän Isältä, ja Herralta Jeesukselta Kristukselta. ¶
Isän ja Pojan ja Pyhän hengen nimheen: Meän Luoja, Vapahtaja ja elämänantaja. ¶
Rakkhaat (NN) ja (NN). Tet oletta tulheet tähän (KIRKENS NAVN)-kirkkhoon vihittäviksi avioliitthoon. Met olema kokkoontunheet tänne iloittemhaan teän kans. Met tulema kuulemhaan teän luppaukset toinen toisele, ja rukkoilemhaan Jumalan siunausta teän ja teän kojin pääle. ¶
Met saama kans seurata pikku (NN)a/ä kastheele. Se tekkee tästä kaunhiista päivästä vielä fiinimän. ¶
Kiitos Herrale, sillä hän oon hyvä. Iänkaikkisesti jatkuu hänen armo. Tämä oon se päivä minkä Herra oon luonu; Riemuittemma ja iloittemma sen eestä! ¶
Jumala oon rakkhaus, ja se, kuka jääpi rakkhautheen, jääpi Jumalhaan ja Jumala jääpi hänheen. ¶
Jumala oon luonu meät ittensä kuvaksi ette elläät yhessä hänen kans ja yhessä toistema kans. Avioliitto oon Jumalan hyvä lahja. Se ette elläät yhessä aviokumppaninna oon elläät luottamuksessa ja rakkhauessa, jakkaat ilot ja murheet ja uskolisesti seisoat toinen toisen vieressä kiini elämän lopphuun saakka. ¶
Oon kirjotettu Virsitten kirjassa: Kunka arvokas oon sinun rakkhaus, Jumala! Sinun siivitten kalvheessa ihmislapset hakeva suojaa. Het saava nauttiat runshauesta sinun talossa, sie annat heän juua sinun ilon virrasta. Sillä sinun tykönä oon elämän kaltio, sinun valossa näemä valon. ¶
Kuuntelemma mitä Jumala sannoo rakkhauesta ja uskolisuuesta: Ottakaa teän pääle rehelisen myötätuntheen, ja olkaa hyvät, lämminsyämiset, nöyrät ja kärsivälliset, niin ette oletta sallivat toinen toisele, ja annatta toinen toisele antheeksi jos yhelä teistä oon syy ette moittiat toista. Niin ko Herra oon antanu teile antheeksi, tetki piättä antaat toinen toisele antheeksi. Ja ennen kaikkea: Ottakaa teän pääle rakkhauen, joka oon nauha mikä sittoo teät yhteen ja tekkee teät täyeliseksi. ¶
Nyt kuuntelemma Herran sannaa. ¶
Näin oon Herran sanat. ¶
Tulkaa nyt Herran alttarin etheen, niin ette met saama kuula teän luppaukset toinen toisele, ja rukkoila ette Jumala siunaa teitä ja teän kotia. ¶
Jumalan meän Luojan kasvoitten ja näitten tojistajitten paikala ollessa kysyn sinulta, (NN): Tahotko sie ottaat (NN):n, kuka seisoo sinun vieressä, sinun aviokumppaniksi? ¶
Ja. ¶
Tahon. ¶
Tahotko sie rakastaat ja kunnioittaat häntä ja jäähä uskolisesti hänen vierele hyvinä ja pahoina päivinä, siksi ko kuolema teät erottaa? ¶
Ja. ¶
Tahon. ¶
Vielä mie kysyn sinulta, (NN): Tahotko sie ottaat (NN):n, kuka seisoo sinun vieressä, sinun aviokumppaniksi? ¶
Ja. ¶
Tahon. ¶
Tahotko sie rakastaat ja kunnioittaat häntä ja jäähä uskolisesti hänen vierele hyvinä ja pahoina päivinä, siksi ko kuolema teät erottaa? ¶
Ja. ¶
Tahon. ¶
Antakaa käen toinen toisele. ¶
Jumalan kasvoitten ja näitten tojistajitten paikala ollessa oletta nyt luvanheet yhessä ette elläät avioliitossa, ja antanheet käen toinen toisele. Sen tähen mie julistan teät oikeiksi aviopariksi. ¶
Jumalan meän Luojan kasvoitten ja näitten tojistajitten paikala ollessa kysyn sinulta, (NN): Tahotko sie (NN):n, kuka seisoo sinun vieressä, sinun aviokumppaniksi? ¶
Ja. ¶
Tahon. ¶
Vielä kysyn sinulta, (NN): Tahotko sie (NN)n, kuka seisoo sinun vieressä, sinun aviokumppaniksi? ¶
Ja. ¶
Tahon. ¶
Sanokaa minun jälkhiin. ¶
Mie otan sinun, (NN), minun aviokumppaniksi. ¶
Mie otan sinun, (NN), minun aviokumppaniksi. ¶
Mie tahon rakastaat ja kunnioittaat sinua. ¶
Mie tahon rakastaat ja kunnioittaat sinua. ¶
Ja jäähä uskolisesti sinun vierele hyvinä ja pahoina päivinä. ¶
Ja jäähä uskolisesti sinun vierele hyvinä ja pahoina päivinä. ¶
Siksi ko kuolema meät erottaa. ¶
Siksi ko kuolema meät erottaa. ¶
Jumalan kasvoitten ja näitten tojistajitten paikala ollessa oletta nyt luvanheet, ette tahotta yhessä elläät avioliitossa, ja antanheet käen toinen toisele. Sen tähen mie julistan teät oikeaksi aviopariksi. ¶
Antakaa nyt toinen toisele sormukset, ja kantakaa net uskolisuuen merkkinä. ¶
Antakaa nyt toinen toisele sormukset, ja kantakaa niitä merkkinä siitä luppauksesta minkä oletta antanheet toinen toisele. Sanokaa minun jälkhiin. ¶
(NN), mie annan sinule tämän sormuksen. ¶
(NN), mie annan sinule tämän sormuksen. ¶
Se oon merkkinä minun luppauksesta rakastaat ja olla uskolinen. ¶
Se oon merkkinä minun luppauksesta rakastaat ja olla uskolinen. ¶
Rukkoilemma. ¶
Laupias Jumala, met rukkoilemma sinua (NN)n ja (NN)n eestä ja heän avioliiton eestä: Anna sinun siunauksen levätä heän päälä, kekkä täälä polvisteleva sinun kasvoitten eessä. ¶
Täytä heät sinun rakkhauella, ja rakena heän kojin rauhala. ¶
Armaha heät, ja lujita heitä sinun Hengelä, niin ette het hyvinä ja pahoina päivinä luottava sinhuun, pysyvä uskolisesti yhessä ja auttava toinen toista matkala kohti ikuista elämää. ¶
Rakas Jumala, met kiitämä sinua (NN)n ja (NN)n eestä, ja heän rakkhauesta toinen toisele. Siunaa heän elämää avioparina. ¶
Auta heitä pitämhään net luppaukset mitä het oon antanheet toinen toisele, niin ette heän avioliitto oon täynä luottamusta, huolenpitoa ja iloa. ¶
Anna heile kyvyn ja tahon ette rakentaat ittensä kojin rauhala, niin ette siitä tullee paikka missä [lapset saattava kasuta ylös turvassa ja] peret ja ystävät saattava löytäät yhtheyen. ¶
Sie joka olet tie, tottuus ja elämä, anna heän vajelttaat sinun tottuuessa. Sie joka annat antheeksi ja paranat, auta heitä antamhaan toinen toisele antheeksi. Sie joka olet rakkhauen kaltio, anna heän ja kaikitten avioparitten kasuta ja kypsyät rakkhauessa. ¶
Isä meän ¶
Isä meän joka olet taivhaassa! ¶
Pyhitetty olkhoon sinun nimi. ¶
Likenytkhöön sinun valtakunta. ¶
Tapahtukhoon sinun tahto. ¶
Niin maassa, niinko taivhaassaki. ¶
Anna meile tänä päivänä meän jokapäiväsen leivän. ¶
Ja anna meile meän synnit antheeksi, ¶
niinko metki annama antheeksi meän velvolisile. ¶
Ja älä johata meitä kiusauksheen, ¶
mutta päästä meät pahasta. ¶
Sillä sinun oon valtakunta, voima ja kunnia iänkaikkisesti. ¶
Siunaus ¶
Herra siunatkhoon sinua ja varjelkhoon sinua! ¶
Herra antakhoon kasvot loistaat sinun yli ja olkhoon sinule armolinen. ¶
Herra kääntäkhöön kasvot sinun pääle ja antakhoon sinule rauhan. ¶
Uuet laulut - Ođđa lávlagat - Nye sanger 2010, Porsanger kulturskole ¶
Oversatt til kvensk: Kainun institutti-Kvensk institutt/ Pirjo Paavalniemi 2010 ¶
Jos mie tohđin  ¶
Mie tunen sie kattot minnuu, niin lämpimästi silmäset ¶
En tieđä jos tohtisin silmästä kans. Sie minnuu kosketat, niin pehmeesti sie hyvväilet Sie minnuu kosketat, niin pehmeesti sie hyvväilet ¶
En tieđä jos tohtisin koskettaat kans. Mutta ittää aurinko, ja mie tunnen lämmön syđämen Mutta ittää aurinko, ja mie tunnen lämmön syđämen ¶
Ja mie tieđän sen, ette minnuu vain, sie rakastat. ¶
Lallallallaa… ¶
Sie näytät minule tien mailmhaan niin kaunhiisheen ¶
En tieđä jos tohtisin kuorata kans. Sie minnuu summastat, niin pehmeesti sie rakastat Sie minnuu summastat, niin pehmeesti sie rakastat ¶
En tieđä jos tohtisin rakastaat kans. Mutta ittää aurinko, ja mie tunnen lämmön syđämen ¶
Ja mie tieđän sen, ette minnuu vain, sie rakastat. ¶
Sie rakastat, jaaieiei… ¶
Mie tunnen sie kattot minnuu, niin lämpimästi silmäset ¶
En tieđä jos tohtisin silmästä kans. ¶
Ja ilma oon fiini ja niin lämmin Ja ilma åån fiini ja niin læmmin ¶
Kesä oon viimen tääläki Kessæ åån viimen tæælæki ¶
Rannale uimhaan laukoma kaikin Rannale oimhaan lavkåmma kaikin ¶
Kesä niin fiini täälä oon. Kessæ niin fiini tæælæ åån. ¶
Uuet laulut - Ođđa lávlagat - Nye sanger 2011, Pyssyjoven koulu ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Ethän jätä  ¶
Miksi aina sinule huusin? ¶
Miksi aina ulos sinut potkin? ¶
Voin pahasti kans sannoot. ¶
Miksi aina olen julma? ¶
Miksi aina olen kälmi? ¶
Sinut palasiksi leikkaan. ¶
Mut' syđän itkkee. ¶
Ethän jätä ¶
Ethän jätä ¶
Ja vaikka tänhään vihastun ¶
niin huomena taas sinhuun rakastun. ¶
Ethän jätä ¶
Miksi aina sinnuu piinaan? ¶
Miksi aina sinnuu kiussaan? ¶
En pruukkaa olla ilkkee. ¶
Miksi aina meile näin pittää käyđä? ¶
Miksi aina meistä julmempi voittaa? ¶
En pruukkaa olla ilkkee. ¶
Mut' olen, sen luppaan ¶
Ethän jätä ¶
Ethän jätä ¶
Ja vaikka tänhään vihastun ¶
niin huomena taas sinhuun rakastun. ¶
Ethän jätä ¶
Mie unheetin ¶
sen kunka tärkkee olet ain. ¶
En päästä pois ¶
olet potkupallo minun vain. ¶
Ja sinnuu, mie kaippaan. ¶
Siis , ethän jätä. ¶
Ethän jätä ¶
Ethän jätä ¶
Ja vaikka tänhään vihastun ¶
niin huomena taas sinhuun rakastun. ¶
Ethän jätä ¶
Ethän jätä Ja vaikka tänhään vihastun ¶
niin huomena taas sinhuun rakastun. ¶
Ethän jätä. ¶
Siis, ethän jätä. ¶
Uuet laulut 2011, Isovuonon kielikeskus/ Storfjord språksenter ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Sun kanssa tahtoisin mie tanssia  ¶
Met huusima ilmoile sen ¶
ja tuntheen yhtheisen. ¶
Se kevät ja mie ja sie ¶
s'oli kaunista niin. ¶
Ko puronen tää se kasvo joveksi niin ¶
se kuohuissaki ¶
meitä kannattelee. ¶
Ja kesä niin lämpöinen saapu ¶
ja lämmin tuulonen. ¶
Ja silloin tunsima kaiken ¶
ja kaiken met annoima. ¶
Ko puronen tää se kasvo joveksi niin ¶
se kuohuissaki ¶
meitä kannattelee. ¶
Sun kanssa tahtoisin mie tanssia ¶
tuntea lämmön, olla likelä sun ¶
Niin paljon tahtoisin mie sanoa ¶
mut' sanotuksi sitä saa en. ¶
Sun kanssa tahtoisin mie tanssia ¶
tuntea lämmön, olla likelä sun ¶
Niin paljon tahtoisin mie sanoa ¶
mut' sanotuksi sitä saa en. ¶
Ja syksy niin myrskyinen saapu ¶
ja kylmä tuulonen. ¶
Se syksy ja sie ja mie ¶
s'oli kaunista niin. ¶
Ko puronen tää se kasvo joveksi niin ¶
se kuohuissaki ¶
meitä kannattelee. ¶
Sun kanssa tahtoisin mie tanssia ¶
tuntea lämmön, olla likelä sun ¶
Niin paljon tahtoisin mie sanoa ¶
mut' sanotuksi sitä saa en. ¶
Ja syksy niin myrskyinen saapu ¶
ja kylmä tuulonen. ¶
Se syksy ja sie ja mie ¶
s'oli kaunista niin. ¶
Ko puronen tää se kasvo joveksi niin ¶
se kuohuissaki ¶
meitä kannattelee. ¶
Sun kanssa tahtoisin mie tanssia ¶
tuntea lämmön, olla likelä sun ¶
Niin paljon tahtoisin mie sanoa ¶
mut' sanotuksi sitä saa en. ¶
Sun kanssa tahtoisin mie tanssia ¶
tuntea lämmön, olla likelä sun ¶
Niin paljon tahtoisin mie sanoa ¶
mut' sanotuksi sitä saa en. ¶
Mot  ¶
applaus.. ¶
Rohkeus ¶
syðän rinnassa takkoo ¶
seeni likennee ¶
vattassa veto ¶
sinne antamhaan ¶
jotaki ittesestä ¶
juuri yksin ¶
sielä saalissa istuthaan.. ¶
mustat kalvheet ¶
kasvottommat ¶
rauhassa ¶
ja heti vasthaanottamassa ¶
polvet väristhään ¶
sormet vapisthaan.. ¶
juuri yksin ¶
instrymentti vain ¶
tuhannet ajatukset lennethään.. ¶
hyppää ¶
piðättää henkkee.. ¶
anttaa mennä ¶
sormet liikkuuvat.. ¶
soittaa.. ¶
mutta kuulee ¶
toisten korviin läpi ¶
viimi linja.. ¶
heti valmis.. ¶
viiminen nuotti soipi ¶
taputus.. ¶
kiitos ¶
ja nauru ¶
antoi ¶
pikkusen sielusta.. ¶
ja säilyi ¶
Uuet laulut - Ođđa lávlagat - Nye sanger 2010, Porsanger kulturskole ¶
Oversatt til kvensk: Kainun institutti-Kvensk institutt/ Pirjo Paavalniemi 2010 ¶
Ko sie et sano sannaakhaan  ¶
Ihmeelistä se oon ¶
ko minnuu kosketat niin. ¶
Sannaakhaan sano et ¶
mutta valkean tuot. ¶
Sanat ei voi ¶
sitä ei selittäät. ¶
Kuulen sen ¶
ko sie vaiti niin oot. ¶
Ja sie hymmyilet ¶
näjen tarvittet minnuu. ¶
Ja ko kattot minnuu ¶
näjen koskhaan et hylkkää. ¶
Ko sylissäs oon ¶
tunnen ette ¶
mie turvassa oon. ¶
Paljon sanot ¶
vaikka niin vaiti sie oot. ¶
Parana meän mailmaa ¶
Tila syämessä oon ¶
se oon rakhaus tiän sen ¶
tila pieni ja kirkas niinku aamu ¶
Jos sie freistaat sie näet sielä kaikki ystävät ¶
Sielä ei ole itku eikä kaamos ¶
Teitä sinne ¶
oon montaki jos sie halvat ¶
tehe isomaks' ¶
tehe paremaks'… ¶
Parana, meän mailmaa ¶
sulle ja mulle ja kaikile ¶
Täälä ihmisiä kärsii ¶
Ja elämä se oon kallis ¶
Niin parana se sulle ja mulle ¶
Tiäks miksi ei ¶
sielä valheet tillaa saa? ¶
Luja rakhaus aina halvaa antaa ¶
Jos sie freistat sie näet sielä pölkö häviää ¶
Sielä rakhaus meitä aina kantaa ¶
Sillon tuntuu ¶
ko rakhaus rinnassa kasvaa ¶
Tehe paremaks' ¶
Mailma paremaks' ¶
Parana, meän mailmaa ¶
sulle ja mulle ja kaikile ¶
Täälä ihmisiä kärsii ¶
Ja elämä se oon kallis ¶
Niin parana se sulle ja mulle ¶
Elä luonossa niin ¶
tehe muile hyvän tien ¶
Sillon kaikki oon meile niinku siskot ¶
Mailman pölöttä luo ¶
suuren ilon meile tuo ¶
Sillon loppuva soat ja tullee rauha ¶
Sinne pääset ¶
Jos mailma sulle oon kallis ¶
Tila isomaks' ¶
Mailma paremaks' ¶
Parana, meän mailmaa ¶
sulle ja mulle ja kaikile ¶
Täälä ihmisiä kärsii ¶
Ja elämä se oon kallis ¶
Niin parana se sulle ja mulle ¶
Uuet laulut 2011, Kåfjord ¶
Oversatt til finsk: Kainun institutti-Kvensk institutt/ Pirjo Paavalniemi ¶
Voinko toivoo  ¶
Niin väsynyt oon ¶
aina eksymään, ¶
(mut') silti eksyn ain, ¶
kukapa ei. ¶
Ja missä tahansa olenkin, ¶
niin haravan mä ¶
ruostuneen vain saan, ¶
masentavaa. ¶
Mutta en nää silmin sinisin, ¶
että silmäni vihreet ovatkin. ¶
Ja vaikka ei oo vielä huominen, ¶
tiedän että saapuu eilinen. ¶
Ja nyt, mietinkin, ¶
että olenkohan ¶
täällä ollut ennenkin, ¶
ehkäpä niin. Ja mihin tahansa meninkin, Ja mihin tahansa meninkin, ¶
oli seuranain ¶
kärpäsparvi vain, ¶
huvittavaa. Mutta en nää silmin sinisin, ¶
että silmäni vihreet ovatkin. ¶
Ja vaikka ei oo vielä huominen, ¶
tiedän että saapuu eilinen. ¶
Mutta kerran, se oli vain kerran, ¶
mä äänen kuulin niin ylhäisen. ¶
Ja hän kertoi, joo, hän sen kertoi, ¶
ihmeistä joita hän tehdä vois. ¶
Ja kysyin, voinko? ¶
Voinko ihmeen toivoo? ¶
Voinko ihmeen toivoo? ¶
Voinko toivoo? ¶
Voinko? ¶
voinko ihmeen toivoo? ¶
Voinko ihmeen toivoo? ¶
Voinko toivoo? ¶
Voinko? ¶
voinko ihmeen toivoo? ¶
Voinko ihmeen toivoo? ¶
Voinko toivoo? ¶
Voinko? ¶
o-o-o-oioi... ¶
Mutta en nää silmin sinisin, ¶
että silmäni vihreet ovatkin. ¶
Ja vaikka ei oo vielä huominen, ¶
tiedän että saapuu eilinen. ¶
Jos haihtuis huominen, ¶
tiedän että saapuu eilinen. ¶
864   Henkensä antoi hän, kaikki ken loi (Kv)  To tekster i notebildet ¶
1  Henkensä antoi hän, kaikki ken loi, verensä ristilä voittoma toi, Siionin vaarala pasuuna soi, kirkkhaasti paistaa Saalemin koi. ¶
2  Vartijan ääni se kuuluupi vaan, ette mie heti jo siirttyyt saan, lenttäät ko kyyhkyinen poikki tään maan. Toisensa sielä taas kohđathaan. ¶
3  Hyvästi, piskuinen lauma, nyt jää toivoss', ett' loppuu tää myrskyinen sää. Hetipä matkama loppuuki tää; Kiitos ett’ kyynelten matkal’ oon pää. ¶
4  Kerran met uuđessa Saalemin maass' ilola toisema kohtaama taas. Riemuitten voitosta veisata saa, ei hylkkää Jeesus morsiantaan. ¶
KVENSK ¶
Rakas seurakunta. ¶
Armo olkhoon teile ¶
Ja rauha Jumalalta, meiðän Isältä, ¶
Ja Herralta Jeesukselta Kristukselta. ¶
Isän ja Pojan ja Pyhän Hengen nimheen ¶
Kyrie ¶
Kyrie eleison, Jumala meiðän Isä, armatta minnuu. ¶
Kriste eleison, Herra Kristus, armatta minnuu. ¶
Kyrie eleison, Pyhä Henki, armatta minnuu. ¶
Mie uskon Jumalhaan, ¶
kaikkivalttihaasheen ¶
taivhaan ja mailman luojhaan. ¶
Mie uskon Jeesuksheen Kristuksheen, ¶
Jumalan ainutsyntyisheen Poikhaan, ¶
meiðän Herrhaan, ¶
sikkiintyny Pyhän Hengen kautta, ¶
jonka Neittyt Maaria synnytti, ¶
piinattu Pontius Pilatuksen alla, ¶
risthiinnaulittu, kuollu ja hauðattu, ¶
meni kuolemanvaltakunthaan, ¶
nousi ylös kolmantena päivänä, ¶
meni taivhaasheen, ¶
istuu Jumalan kaikkivalttihaan ¶
Isän oikkeela puolela ¶
ja tullee takasin tuomittemhaan elläävii ja kuolheita. ¶
Mie uskon Pyhhään Henkheen, ¶
pyhhään tavalisheen kirkkhoon, ¶
pyhhiin valtakunthaan, ¶
synttiin antheeksi antamisheen, ¶
ruumhiin ylösnousemisheen, ¶
ja ikuisheen elämhään. ¶
Fadervår/Isä meiðän ¶
Isä meiðän, joka olet taivhaassa! ¶
Pyhitetty olkhoon sinun nimi ¶
Likenytkhöön sinun valtakunta ¶
Tapattukhoon sinun tahto ¶
Niin maassa, niinko taivhaassaki ¶
Anna meile tänä päivänä meiðän jokapäiväisen leivän ¶
Ja anna meile meiðän synnit antheeksi ¶
Niinko metki annama antheeksi meiðän velvolisile ¶
Ja älä johðata meitä kiussauksheen ¶
Mutta päästä meiðät pahasta ¶
Sillä sinun oon valtakunta, ¶
voima, ja kunnia ¶
ijänkaikkisesti ¶
Tämä oon Jeesuksen ruumis. ¶
Tämä oon Jeesuksen veri. ¶
Tilseiingsord etter utdelinga/Jakosanat jälkhiin ehtoolista ¶
Risthiin naulittu ja ylösnoussu Jeesus Kristus ¶
oon nyt antanu meile oman pyhän ruumhiin ja veren ¶
mikkä hän antoi meile meiðän synttiin sovitukseksi ¶
Hän vahvistakhoon meiðät ja pitäkhöön meiðät toðelisessa uskossa ijänkaikkisheen elämhään. ¶
Rauha olkhoon teiðän kansa. ¶
Herra siunatkhoon sinnuu ja varjelkhoon sinnuu! ¶
Herra antakhoon ittensä   kasvot loistaat sinun yli ja olkhoon sinule armolinen! ¶
Herra kääntäkhöön kasvot sinun pääle ja antakhoon sinule rauhan! ¶
Hyv  ästi äitinkielele ¶
Kaikista mailman kielistä ¶
olit sie minun kieli, ¶
minun äitinkieli ¶
Ko mie sain puhhuut minun äitinkieltä, ¶
jälkhiin ko olin ollu muutaman aijan poissa minun kotipaikasta, ¶
se oli niin ko kaalaskela jovessa ¶
missä oon passelisti haaleeta, ihanaa vettä. ¶
Ei mikhään tooli eikä mikhään tikapuut ¶
eikä mikhään teleskooppikhaan ¶
anneta minun tulla ¶
tähðet niin likele ko sie, ¶
minun äitinkieli. ¶
Kaikki mitä tapattui minun elämässä, ¶
sie jo tiesit sen ja saatoit selittäät sen mulle, ¶
minun äitinkieli. ¶
Heti oon jovenranta kuiva. ¶
Tikapuut oon hajjoomassa. ¶
Selitykset vaijethaan. ¶
1 Aurinkomma ylösnousi, paistaa voittovaarala. Lämmin valo hänest’ loistaa, surut, murheet poistaa meist’. Kokhoon tulkkaa, taivhaan linnut, suvi-ilmaa hengittämhään! Visertäkkää, pienet leivot, oksil’ tuorheen viinipuun. ¶
2 Kylmä talvi poijes meni, myrskysää oon loppunu, lumipilvet hajoitetut, kylmä sumu selviny. Lehđet puhkeevat jo puihin, valkoruusut kasvaa maast’. Lounatuuli hiljaisenna Etelästa puhalttaa. ¶
3 Kesälinnut iloisenna lenttää ilmass’ lämpimäss’. Sulanheela syđämellä laulaa toukomettiset. Elämä ja auttuus loistaa Herran seurakunnassa. Aurinko oon ristin päälä valkea ja punainen. ¶
4 Armonhenki täyttää rinnat murheeliset ilola. Rauhan tyven, puhđas ilma Jeesuksesta virtoaa. Epäilysten alta noussee sieluni sinnuu kiittämhään. Ikävöitten täältä päästä kotimaahan ikuisheen. ¶
tuulen pauhaamisessa ¶
yli vaarat ja meret ¶
olin myötä ¶
vuoðet takasin ¶
minun esivanhimitten ¶
ajatettuihiin ajatukshiin ¶
tuulen pauhaamisessa ¶
ja meren paaron vaahðessa. 2. ¶
ruiðhaan kaukkaa pohjasessa ¶
tulthiin siirtolinnut lenttäin ¶
minun esivanhimitten kansa ¶
karhuun maisemhaan ¶
kassuutethiin paljon lapsii ¶
jokka elethiin niin ette ¶
minusta tuli mie. ¶
Bekkevollveien 2 ¶
Kaunisnyt˙˙b mnukuœ œ œ œ œ œe muni mail hmaan vilhiin˙˙b mhuku-------&#œ œ œ œ œ œ œ œa mjuok se pie ni kyl lä vasthaanœ œ œ# œ ¶
Bsiel tä tul leeœ œ œ œ œ œ œ œa mjuok se pie ni kyl lää hä nen˙ ˙ ¶
Blöyät---------- ¶
Vinkuu ja hohtaa Etpä arvaa kenen kohtaat ¶
Tontuitten joukhoon Leikhiin pääset vaikka loukhoon ¶
Juuret ja penssaat Pitkät koivet sielä saavat ¶
Siivot ja pahat Koole sinne kokkointuvat ¶
Talotki lentää Pölätä et tartte senthään ¶
Kuuhaiset liikkuu Pilvissäki joku kiikkuu ¶
Nuku nyt rakas Sylhiin aina pääset takas ¶
Silmät sulje kyllä sinne heti tulet Silmät sulje kyllä sinne tullee ¶
1. tuulen pauhaamisessa yli vaarat ja meret olin myötä vuoðet takasin minun esivanhimitten ajatettuihiin ajatukshiin tuulen pauhaamisessa ja meren paaron vaahðessa. ¶
2. ruiðhaan kaukkaa pohjasessa tulthiin siirtolinnut lenttäin minun esivanhimitten kansa karhuun maisemhaan kassuutethiin paljon lapsii jokka elethiin niin ette minusta tuli mie. ¶
Uuet laulut 2011, Isovuonon kielikeskus/ Storfjord språksenter ¶
Oversatt til kvensk/finsk og samisk: Kainun institutti-Kvensk institutt/ Pirjo Paavalniemi ¶
meren ruhtinas olet keskiyön, ¶
oi mitä tuo huominen. ¶
Tiikerinki ¶
kesytät myös ratsuksi sankarin, ¶
oi etkö nää kunka käy. ¶
Kuka pakenee ¶
Niin ko kissan ¶
kiiluvat oon silmät ja täysikuu ¶
nyt ennustus totteutuu. ¶
Nouseva päivä ¶
valo voitti jo yön ja sen viimein näit ¶
oi kunpa pääsisin pois ¶
Kuka pakenee, pakenee. ¶
meren ruhtinas olet keskiyön, ¶
oi mitä tuo huominen. ¶
Tiikerinki ¶
kesytät myös ratsuksi sankarin, ¶
oi etkö nää kunka käy. ¶
Kuka pakenee, pakenee, pakenee... ¶
1 Mieleheni muistuu koto ihana /: Täältä oon mun haluni sinne saapua. :/ ¶
2 Tuuli, myrsky pauhaa tällä matkala. /: Eikä löyđä rauhaa ennen haminaa. :/ ¶
3 Täälä synnin kuorma minnuu rasittaa. /: Mutta Isän tykönä olen vaphaana. :/ ¶
4 Mailma minnuu tahtoo katthoon takaisin, /: Pimmeyđen lakso pyyttää ansoihin. :/ ¶
5 Mutta heiđät kaikki hyvin voitama. /: Sillä Jeesus laittoi sota-asheema. :/ ¶
6 Rientäkkäämä katthoon Getsemanehen /: Kunka Kunnian Herra kärsi kipuja. :/ ¶
7 Sielä veri vuoti hikireijistä. /: Koska synnit kaikki oli päälänsä. :/ ¶
8 Kirrouksen kalkki oli kirpeä. /: Ko hän sitä maistoi, se poltti syđäntä. :/ ¶
9 Golgatalla vasta vaivat lisäthiin. /: Ripustethiin maasta ylös ristihin. :/ ¶
10 Sielä käđet , jalat lävistettihin. /: Päässäns haavat ovvat orjantappuriin. :/ ¶
11 Katto Kunnian Herraa, ko oon kärsiny. /: Eipä ole verttaa hälle löytyny. :/ ¶
12 Viimein henkens heitti Jeesus Rakkahin. /: Tien näin meile laittoi paratiisihin. :/ ¶
13 Nyt olema vaphaat synnin kuormasta. /: Kiitos sulle, Ylkä, armos eđestä! :/ ¶
14 Kotoranta näkkyy maasta Gosenin. /: Riemun halu synttyy häihin ijäishiin! :/ ¶
15 Tervettulemasta, rakas morsian. /: Yljän häitä viethään taivhaan kunnihaan! :/ ¶
16 Siionista kaikkuu laulu suloinen. /: Muret iloks’ muuttuu seurass’ enkeliin. :/ ¶
17 Sielä voiton juhlaa alan viettämhään. /: Kiitän riemusuula sinnuu enämen. :/ ¶
18 Sulle kiitos olkhoon, Ylkä armahin! /: Taivahassa soikhoon rintan’ helleemin. :/ ¶
M  Martti Ruuth 1903 ¶
1 Käy yrttitarhaasta polku, vie Golgatalle se. Oon Hengen merkittemä sen joka askelet. Se tie vie viimen taivhaasseen, mutta tie se oon tuskitten. ¶
2 Sit’ tietä Herra Jeesus oon käyny armossaan, meit’ ihmiskurjii sääliin hän kulki kuolemhaan. Se tie vie viimen taivhaasseen, mutta tie se oon tuskitten. ¶
3 Oi rakkhautta suurta, ko meitä säälii hän, synttiimä tähđen kuolee, tuo meile elämän! Se tie vie viimen taivhaasseen, mutta tie se oon tuskitten. ¶
4 Käy sinne ristin tykö sie kurja syntinen; Saat sieltä lohđutuksen haavoista Kristuksen. Se tie vie viimen taivhaasseen, mutta tie se oon tuskitten. ¶
5 Niin opit uuđen laulun, sen uuđen armahan, Mit’ taivhaan joukot laulaa siel’ eđessä Karittan. Hän täytti kaikk’ eđestämmä, mutta tuskitten tie ol’ se. ¶
Hyv ästi äitinkielele  ¶
Kaikista mailman kielistä ¶
olit sie minun kieli, ¶
minun äitinkieli ¶
Ko mie sain puhhuut minun äitinkieltä, ¶
jälkhiin ko olin ollu muutaman aijan poissa minun kotipaikasta, ¶
se oli niin ko kaalaskela jovessa ¶
missä oon passelisti haaleeta, ihanaa vettä. ¶
Ei mikhään tooli eikä mikhään tikapuut ¶
eikä mikhään teleskooppikhaan ¶
anneta minun tulla ¶
tähðet niin likele ko sie, ¶
minun äitinkieli. ¶
Kaikki mitä tapattui minun elämässä, ¶
sie jo tiesit sen ja saatoit selittäät sen mulle, ¶
minun äitinkieli. ¶
Heti oon jovenranta kuiva. ¶
Tikapuut oon hajjoomassa. ¶
Selitykset vaijethaan. ¶
( - 1997.) ¶
Hyvästi äitinkielele  ¶
Lars Hulden  ¶
Kaikista mailman kieliistä ¶
olit sie minun kieli, ¶
minun äitinkieli. ¶
Ko sain puhhuut minun äitinkielelä, ¶
jälkhiin ko olin ollu poissa minun kotipaikasta, ¶
se oli niin ko kaalaat jovessa, ¶
passelisesti friskissä, ihanassa vedessä. ¶
Ei mikhään tooli eikä trappu, ¶
ei mikhään teleskuuppikhaan ¶
anna minnuu tulla ¶
niin likele tähtii ko sie, ¶
minun äitinkieli. ¶
Kaikki mitä tapattui minun elämässä, ¶
sie tiesit sen jo, ja saatoit selittäät mulle, ¶
minun äitinkieli. ¶
Heti oon jokivuoðet kuiva. ¶
Trappu oon taittumassa. ¶
Selitykset vaijethaan. ¶
Kvääntäny Terje Aronsen 2005 ¶
894  Pois, pois jo kuuluu kuttumus (Kv)  To tekster i notebildet ¶
1 Pois, pois jo kuuluu kuttumus, pois maalta vierahalta. Pois murheesta ja vaivasta ilhoon ja kunniahan. ¶
2 Se ääni kauniist’ kajattaa, mikä poijes kuttuu täältä: Tule jo ilhoon ijäisheen surun ja murheen säältä! ¶
3 Vaan mikä oon mun eđessäin, joka niin kovin pauhaa? Se oonpi virta kuoleman, joka mun laskee rauhaan. ¶
4 Jo yli virran siinttääpi ihana rauhan ranta. Maast’, jonka Isä Jumala lapsilens armost’ anttaa. ¶
5 Sen ihanuutta muistela ei taiđa kieli mulla, vaikk’ syđämeni usheesti tunttee sen suloisuutta. ¶
6 Siel’ ristiki jo poissa oon, ei vaivaa kiussauskhaan, ei vuođa sielä kyynelheet, ei nouse huokkauskhaan. ¶
7 Siel’ kyynelheetki pyyhkiivä oon multa Jeesukseni. Hän laskee seurhaan enkeliin veissaamhaan kiitokseksi. ¶
8 Siel’ ääni kaunis kajattaa ja kielet kilvan kiittää, ostettu lauma ko aloittaa ijäistä voitonvirttä. ¶
9 Mun syđämeni ylekhöön ain’ vanhurskaitten kansa veissaamhaan kiitost’ Herrale suuresta armostansa. ¶
10 Ko voimani jo heikko oon, ja riuttuu ruumhiiniki, niin kyllä Herra armossans korjaapi sieluiseni. ¶
BADEN-BADEN  ¶
av Chisu ¶
Oversatt til kvensk og samisk: Kainun institutti-Kvensk institutt/ Pirjo Paavalniemi 2012 ¶
Uuet laulut - Ođđa lávlagat - Nye sanger 2012 ¶
Kvensk :  ¶
Mie kerran olin surulinen, rahaton. ¶
Ei mulla ollu työtä ko nyt kriisi oon. ¶
Mie päätä krappaan mistä saisin eđes yhđen setelin. ¶
En kyeny ko itkemhään mutta siitä hoksasin. ¶
Joo, potelissa kyynelii met myymä Baden-Badenhiin. ¶
Sielä meiđän murhe hukkuu uimabasenkhiin. ¶
Joo, potelissa kyynelii met myymä Baden-Badenhiin. ¶
Sielä niissä kylppee turisti ja toinenki. ¶
Preluuti ¶
Alkurukkous – ¶
Lukkarinrukkous ¶
Herra! Mie olen tullu tänne sinun pyhhään talhoon kuulemhaan mitä sie, ¶
Herra Jumala, minun Luoja, sie, Herra Jeesus, minun Vapattaaja, sie, Pyhä Henki, minun lohðuttaaja elämässä ja kuolemassa, ¶
aiot saarnata minule. ¶
Herra! Aukase nyt minun syðämen sinun Pyhän Hengen kautta, ¶
niin ette mie sinun sanan kautta opin suremhaan minun synttii, ¶
ja elämässä ja kuolemassa uskomhaan Jeesuksheen, ¶
ja joka päivä tekemhään parannuksen pyhässä elämässä. ¶
Sen kuulisit ja tekisit sie Jeesuksen Kristuksen kautta. ¶
Aamen. ¶
Alkuvirsi ¶
Alkusanat ¶
Rakas seurakunta. ¶
Armo olkhoon teile ¶
Ja rauha Jumalalta, meiðän Isältä, ¶
Ja Herralta Jeesukselta Kristukselta. ¶
Kyrie eleison ¶
Kyrie eleison, Jumala meiðän Isä, armatta minnuu. ¶
Kriste eleison, Herra Kristus, armatta minnuu. ¶
Kyrie eleison, Pyhä Henki, armatta minnuu. ¶
Gloria ¶
Pappi: ¶
Kunnia olkhoon Jumalale korkkeuðessa! ¶
Seurakunta: ¶
Ja rauha maan pääle, ja ihmisile hyvä tahto! ¶
1. Tekstinlukeminen ¶
Oon kirjotettu ... ¶
Näin oon Herran sanat. ¶
Uskontunnustus ¶
Tunnustama meiðän pyhän uskon. ¶
(Seurakunta noussee seisomhaan.) ¶
Mie uskon Jumalhaan, ¶
kaikkivalttihaasheen ¶
Taivhaan ja mailman luojhaan. ¶
Mie uskon Jeesuksheen Kristuksheen, ¶
Jumalan ainutsyntyisheen Poikhaan, ¶
meiðän Herrhaan, ¶
sikkiintyny Pyhän Hengen kautta, ¶
jonka Neittyt Maaria synnytti, ¶
piinattu Pontius Pilatuksen alla, ¶
risthiinnaulittu, kuollu ja hauðattu, ¶
meni kuolemanvaltakunthaan, ¶
nousi ylös kolmantena päivänä, ¶
meni taivhaasheen, ¶
istuu Jumalan kaikkivalttihaan ¶
Isän oikkeela puolela ¶
ja tullee takasin tuomittemhaan elläävii ja kuolheita. ¶
Mie uskon Pyhhään Henkheen, ¶
pyhhään tavalisheen kirkhoon, ¶
pyhhiin valtakunthaan, ¶
synttiin antheeksi antamisheen, ¶
ruumhiin ylösnousemisheen, ¶
ja ikuisheen elämhään. ¶
Seurakunta laulaa: ¶
Aamen. ¶
Virsi ¶
2. Tekstinlukeminen ¶
Tämä pyhä evankeeliumi oon kirjotettu  Paavalin ensimäisessä preevissä korintilaisile, ensimäisessä luvussa: ¶
Näin oon Herran sanat ¶
Pyhitä meitä tottuuðessa ¶
Sinun sanat oon tottuus ¶
Virsi ¶
Saarna ¶
Tämä pyhä evankeeliumi oon kirjotettu  Markkuksen kahðenessatoista  luvussa: ¶
Virsi ¶
Kuulutukset ¶
Esirukkous ¶
Pappi: ¶
Ole, Jumala, luppaukses jälkkheen leskiin suoja ja orpolasten isä. ¶
Anna kaikile sairhaila ja surulisile lievitystä ja lohðutusta, ¶
Tule armolisesti avuksi kiusatuile, ja heile jokka oon kuoleman häðässä. ¶
Ole heiðän voima, jokka kärsithään ahðistusta Jesuksen nimen tähðen. ¶
Anna rauhalisen ja onnelisen yhteiselämän, hyvän ja otolisen sään, ¶
Oikkeemielisen ja kristilisen neuvon meiðän työhöön! ¶
Seurakunta: ¶
Herra, kuule meiðän rukkouksen! ¶
Isä meiðän ¶
Isä meiðän, joka olet taivhaassa! ¶
Pyhitetty olkhoon sinun nimi ¶
Likenytkhöön sinun valtakunta ¶
Tapattukhoon sinun tahto ¶
Niin maassa, niinko taivhaassaki ¶
Anna meile tänä päivänä meiðän jokapäiväisen leivän ¶
Ja anna meile meiðän synnit antheeksi ¶
Niinko metki annama antheeksi meiðän velvolisile ¶
Ja älä johðata meitä kiussauksheen ¶
Mutta päästä meiðät pahasta ¶
Sillä sinun oon valtakunta, ¶
voima, ja kunnia ¶
ijänkaikkisesti ¶
Aamen ¶
Virsi ¶
Siunaus ¶
Pappi: ¶
Ylistämä Herraa ¶
Seurakunta nousee ja laulaa: ¶
Jumalale kiitos ¶
Halleluujaa ¶
Halleluujaa ¶
Halleluujaa ¶
Pappi: ¶
Ottakkaa vasthaan Herran siunauksen: ¶
Herra siunatkhoon sinnuu ja varjelkhoon sinnuu! ¶
Herra antakhoon kasvot loistaat sinun yli ja olkhoon sinule armolinen! ¶
Herra kääntäkhöön kasvot sinun pääle ja antakhoon sinule rauhan! ¶
Seurakunta laulaa: ¶
Aamen. Aamen. Aamen ¶
Loppurukkous ¶
Lukkari: ¶
Herra! ¶
Mie kiitän sinnuu ¶
sillä ko sie olet opettanu minule mitä sie halluut ette mie pið  än  tehðä. ¶
Auta nyt minnuu, minun Jumala, ¶
sinun Pyhän Hengen kautta ¶
ja Jeesuksen Kristuksen tähðen ¶
niin ette mie säilytän sinun sanan puhthaassa syðämessä, ¶
lujennun uskossa, ¶
parannun pyhässä elämässä ¶
ja saan lohðutuksen elämässä ja kuolemassa! ¶
Aamen Jeesuksen nimheen. ¶
Postluuti ¶
1 Jeesuksen veljet ja sisaret, olkkaatta turvassa täälä. Hän kärsi teiđän kipuna kulkkeissans ristin tielä! Sillä viholinen ankara, teiđän päälenä kanttaaja oon tullu voitetuksi. ¶
2 Muistakkaa, veljet, tuskaansa ko oli mailmassa. Puolestan’ vuođatti verensä suuressa vaivassansa. Sen yrttitarha tođistaa meil’ uskon jokka olema kattelheet karittata. ¶
3 Pirskokhoon veri syđämhiin kaikile kattuuville! Elävä veren ääni siin’ saarnaapi hyvvää teile. Siis veljen’, älä eppäile. Vaan rauhassa sie leppäile Jeesuksen armorinnoil’. ¶
4 Sisaret rakkhaat, kattelkkaa veristä yrttitarhaa! Siel, vanhiin makkaa veressä synnyttäin syđänt’ uutta, siel’ lapset pienet ravithaan herkut makkeet heil’ tarithaan vanhiiman armorinnoil’. ¶
Maa oon niin kaunis (Kv) ¶
O  Hilja Haahti 1906 (Kv) ¶
1 Maa oon niin kaunis, kirkas Luojan taivas, ihana oon sieluitten toiviotie. Mailman kautta kuljema laulain, taivasta kohđi matka vie. ¶
2 Rienttäävä aika, vierättäävät vuođet, miespolvet vajothaan unholhaan. Kirkkhaana aina sieluitten laulun taivhainen sointu säilyy vaan. ¶
3 Enkelit ensin paimeniile lauloi, sielusta sieluhun kaiku soi: Kunnia Herran, maassa nyt rauha, ko Jeesus meile armon toi. ¶
1 Jeesuksesta laulan, Jeesuksesta vaan, /: jolta syyni suuret antheeks’ sain ja saan. :/ ¶
2 Hän mun syyni suuret poisti vereläns’, /: otti synnin orjan armhoon, elämhään. :/ ¶
3 Katkoi verkot valheen, ¶
Kahlheet kuoleman, ¶
/: Fangit vapautti ¶
Laps’ oon Jumalan. :/ ¶
4 Lapsi oma Herran, taivhaan kuninkhaan, /: kruunun perin kerran, valtakunnan saan. :/ ¶
5 Pääsen asukkhaaksi kultakaupunkhiin, /: vieđhään vierahaksi häihin ijäishiin. :/ ¶
6 Tämän kaiken tuottaa ¶
Usko Jeesuksheen. ¶
/: Ken ei tahtois luottaat ¶
Herrhaan sellaisheen. :/ ¶
Mun syđän sielä kulkkee (Kv) ¶
1 Mun syđän sielä kulkkee Jeesuksen tallissa, mun mieli sielä ollee niin ko olis kotona. Se oon mun sielun paikka, mun uskon toivomus. Ikuisesti se muistuu siunattu jouluyö. ¶
2 Se pieni pimmee talli syđämelle rakas oon. Siin’ joka päivä opin pilkkaamista jättämhään. Siit’ kiitoksella löyđän mun sielun pesäsen, pyhästä tallisesta, Jeesuksen soimesta. ¶
3 Se oon niin ihmeelistä; niin raskas ymmärttäät, ett’ Jumalan oon pakko siin’ maata soimessa! Ja taivhaan kunniata, Jumalan sannaaki, niin ylikattothaanki köyhässa mailmassa. ¶
4 Miks’ kartanoo ei sulle valmistettu olekhaan? Sie olisitki saanu kaikki mitä tahtoisit. Miks’ et sie tahtonukhaan saa’ synttyyt loistossa ja mailman kuninkhaatki olis tuonheet kunniaa. ¶
5 Miks’ et sie levittäny taivasta teltaksi, ja tähđet loistavaaksi, sie iso sankari? Miks’ et sie suonnu tulla enkelit vahđiksi, jokk’ silkkisänkhyyn olis panheet sinun makkaamhaan. ¶
6 Oon linnulaki pesä, lepopaikka joka yö. Ei sekhään tartte pyyttäät yörauhan suojeluu. Oon jäniksellä koti miss’ rauhan turva oon. Miks’ Jumalan oon pakko olla toisten tallissa? ¶
7 Mutt’ tule minun tykö, mun syđän auki oon. Mie huuđan Jeesukselle: Tule minun syđämheen! Ei ole viero talo, sie ostit itte sen. Ikuinen rauha löyttyy syđämen talossa. ¶
8 Mie levittäisin kukkii sun soimen ympäri. Sun eđestä mie elän, ja mie kuolen sinule. Mun sielu sieltä löyttää oikkeen iloaikansa; Sun syntymisen aika, siunattu jouluyö. ¶
Maa oon niin kaunis (Kv) ¶
O  Hilja Haahti 1906 (Kv) ¶
1 Maa oon niin kaunis, kirkas Luojan taivas, ihana oon sieluitten toiviotie. Mailman kautta kuljema laulain, taivasta kohđi matka vie. ¶
2 Rienttäävä aika, vierättäävät vuođet, miespolvet vajothaan unholhaan. Kirkkhaana aina sieluitten laulun taivhainen sointu säilyy vaan. ¶
3 Enkelit ensin paimeniile lauloi, sielusta sieluhun kaiku soi: Kunnia Herran, maassa nyt rauha, ko Jeesus meile armon toi. ¶
M  Martti Ruuth 1903 ¶
1 Käy yrttitarhaasta polku, vie Golgatalle se. Oon Hengen merkittemä sen joka askelet. Se tie vie viimen taivhaasseen, mutta tie se oon tuskitten. ¶
2 Sit’ tietä Herra Jeesus oon käyny armossaan, meit’ ihmiskurjii sääliin hän kulki kuolemhaan. Se tie vie viimen taivhaasseen, mutta tie se oon tuskitten. ¶
3 Oi rakkhautta suurta, ko meitä säälii hän, synttiimä tähđen kuolee, tuo meile elämän! Se tie vie viimen taivhaasseen, mutta tie se oon tuskitten. ¶
4 Käy sinne ristin tykö sie kurja syntinen; Saat sieltä lohđutuksen haavoista Kristuksen. Se tie vie viimen taivhaasseen, mutta tie se oon tuskitten. ¶
5 Niin opit uuđen laulun, sen uuđen armahan, Mit’ taivhaan joukot laulaa siel’ eđessä Karittan. Hän täytti kaikk’ eđestämmä, mutta tuskitten tie ol’ se. ¶
1. Herra Jeesus verelänsä ¶
maksoi syntivelkani, ¶
Golgatalla kuolessansa ¶
täytti lainki tähteni. ¶
2. Syntikuormani hän kantoi, ¶
kuolon kärsi eđestäni, ¶
rikokseni antheeks’ antoi, ¶
ijäksi net hukutti. ¶
3. En nyt töitä ennää haje ¶
autuhaaksi tullaksen’. ¶
Jeesus yksin kaikki teki, ¶
siitä nyt vain iloitten. ¶
4. Suuruus minun synttiini ¶
tutkiin ei vähene, ¶
ansihoon vaan Jeesukseni ¶
pois net kaikki hälvenee. ¶
5. Voittonsa osalisuutheen ¶
uskossa mun istutti, ¶
ikuiseksi morssiiksensa ¶
hengelänsä kihlasi. ¶
6. Uskossa nyt saan omistaat ¶
auttuuteni täälä jo. ¶
Sitte silmin kattela saan, ¶
ko mie pääsen kotio. ¶
7. Jeesukseni rakkhautta ¶
kyllin en voi muistela, ¶
laulaisin nyt siitä, mutta ¶
kieleni oon kankea. ¶
8. Vaan sen varmhaan tieđän, että ¶
sitte laulu toisin käy, ¶
ko ei yhthään kyynelheitä ¶
ennää silmissäni näy. ¶
9. Haminhaan nyt tullee laiva ¶
koti taivhaan aukeaa. ¶
Unheettuupi tuska, vaiva ¶
nauttiissani kunniaa. ¶
10. Katton taivhaan ihanuutta, ¶
jonka osakseni saan; ¶
sielä laulan virttä uutta ¶
kiitokseksi Karittan. ¶
11. Siel' oon ilo kyynelheittä, ¶
sielä kieli aivan uus. ¶
Sielä Ylkkää estehittä ¶
kattelhaan, oi kaunheus! ¶
12. Pyhä, Pyhä! Jumalalle ¶
nyt jo veissaan päälä maan; ¶
sielä jatkaan Karittalle ¶
halleluja ainihaan. ¶
348  Armon lapset kaikki täällä (Kv) – To tekster i notebildet ¶
T  Juho Rankinen 1880 ¶
1 Armon lapset kaikki täälä pankkaa pois jo murheena. Ei oo syytä surhuun meilä. Kallis oonpi onnema. ¶
2 Koska syntyi lapsukainen Betleheemin tallissa, siitä ilo enkeliile Tuli kansa taivhaassa. ¶
3 Tämä lapsi, josta paljon profeetat jo ennusti. Tuotti meile suuren ilon, elämän ko lahjoitti. ¶
4 Hän se kantoi sairhautemma, sauvan särki vaattiijan. Ko Hän meiđän eđestämmä lain jo täytti raskahan. ¶
5 Ei nyt ennää voikhaan kanttaat laki meiđän päälemä. Eikä muista Isä taivhaan paljoutta syntiimä. ¶
6 Vaikka vielä heikkouđessa joku joutuis vikoihin. Isä löyttää Pojassansa täyđen makson niistäki. ¶
7 Ko nyt Poika Isälensä näyttää haavat ruuhmiissaans. Mielistyypi Isä niihin, vikkaama ei muistakhaan. ¶
8 Vaan Hän armon laajhaan merheen syntimä pois upottaa. Lapsilens näin laupeuđen Isä rakas osoittaa. ¶
9 Senpä tähđen Siionissa ilon ääni kuuluupi. Ko näin Isä lapsilensa vaphaan armon antaapi. ¶
1 Jeesuksesta laulan, Jeesuksesta vaan, /: jolta syyni suuret antheeks’ sain ja saan. :/ ¶
2 Hän mun syyni suuret poisti vereläns’, /: otti synnin orjan armhoon, elämhään. :/ ¶
3 Katkoi verkot valheen, ¶
Kahlheet kuoleman, ¶
/: Fangit vapautti ¶
Laps’ oon Jumalan. :/ ¶
4 Lapsi oma Herran, taivhaan kuninkhaan, /: kruunun perin kerran, valtakunnan saan. :/ ¶
5 Pääsen asukkhaaksi kultakaupunkhiin, /: vieđhään vierahaksi häihin ijäishiin. :/ ¶
6 Tämän kaiken tuottaa ¶
Usko Jeesuksheen. ¶
/: Ken ei tahtois luottaat ¶
Herrhaan sellaisheen. :/ ¶
T  Aatu Laitinen 1924 (Kv) ¶
1 Siis nouse, henkeni taivhaasseen ilkirauhaan nyt Jumalan. Mieki synnin tomu ja tuhka vaan vielä tykösi tulla saan. ¶
2 Ei kaunhiisti soi minun kantelet täälä majoissa Keedarin, vaan tykönä Herran Jeesuksen saan auttuuđen iäisen. ¶
3 Miehän jannoon iäistä elämää tykköö Jumalan Karittan. Hän suuret syntini otti pois, ei minunkhaan hukkuuvan sois. ¶
4 Tääl’ ushein huokkaan ja kiertelen mieki matkaaja erämaan, vaan ristisi kirkkhaus oon elon tie, se varmasti kothiin vie. ¶
5 Jo heikkoinki silmäys ristile mun sielun’ tervheeksi tekkee. Sun verinen kastet mun henkheen’ tuo ja voimaksi armosi suo. ¶
6 Niin kirkkhaat verensä pisarat Hän henkeni turvaksi anttaa. Ja puhthaana häihin iäishiin Minun kanttaa taivhaissiin. ¶
7 Miehän kaippaan iäistä ystävää, Joka pilkkakruunua kantoi. Hän elämän kruunun mulleki suo Ja vaipunheen kothiin tuo. ¶
8 Ko enkeli pasuunan äänel’ tuo Mun Herrani istuimell’, Suo laupihaan äänesi kuuluut niin: Käy häihin nyt iäishiin! ¶
427  Ko tieni aivan ahđas oon (Kv) To tekster i notebildet ¶
1 Ko tieni aivan ahđas oon, mie juoksen linnhaani, /: veissailen Jeesuksestani ja voin niin hauskasti. :/ ¶
2 Mull’ vahva vapaakaupunki oon hänen haavoissans; /: Oon joulu keskel’ paastoa, ja kesä talvela. :/ ¶
3 Mun menoni ja oloni jo oonki taivhaassa. /:Ei hättää mailman merelä, ko Jeesus oon laivassa. :/ ¶
4 Pois kuorma, taakka sölästä: Oon Herran sabatti! /: Nyt saama käyđä vaphaina Saalemin portista. :/ ¶
476   Oi Herra, jos mie matkamies maan (Kv  ) To melodier ¶
1 Oi Herra, jos mie matkamies maan lopula matkaa nähđä sun saan! Oi, jos mie kerran näkisin Herran kunniassans! ¶
2 Sinnuuhan kaippaa syđämeni, sun puolees huuttaa mun henkeni. Oon yksin tästä sen ikävästä kyynelheeni. ¶
3 Muut kaikki hylkkää, mutt’ sie vaan et. Auttuuđen särkynheet syđämet sinulta saavat, sie lujet haavat ja kyynelheet. ¶
4 Mua auta, Herra, mie toivon vaan, vaikkei olis toivoa olheenkhaan. En päästä sinnuu, ennen ko minnuu käyt siunaamhaan. ¶
5 Oi Herra, suothan sie minule sun armos voimaksi matkale. Antheeksi anna, mua nosta, kanna, vie perile! ¶
6 Oi saanhan joukkhoon autuhaitten kans ystäviini ja omaisten mie päästä kerran luo armon Herran. Oi saanhan sen! ¶
1 Jeesuksen veljet ja sisaret, olkkaatta turvassa täälä. Hän kärsi teiđän kipuna kulkkeissans ristin tielä! Sillä viholinen ankara, teiđän päälenä kanttaaja oon tullu voitetuksi. ¶
2 Muistakkaa, veljet, tuskaansa ko oli mailmassa. Puolestan’ vuođatti verensä suuressa vaivassansa. Sen yrttitarha tođistaa meil’ uskon jokka olema kattelheet karittata. ¶
3 Pirskokhoon veri syđämhiin kaikile kattuuville! Elävä veren ääni siin’ saarnaapi hyvvää teile. Siis veljen’, älä eppäile. Vaan rauhassa sie leppäile Jeesuksen armorinnoil’. ¶
4 Sisaret rakkhaat, kattelkkaa veristä yrttitarhaa! Siel, vanhiin makkaa veressä synnyttäin syđänt’ uutta, siel’ lapset pienet ravithaan herkut makkeet heil’ tarithaan vanhiiman armorinnoil’. ¶
1 Jeesuksen veljet ja sisaret, olkkaatta turvassa täälä. Hän kärsi teiđän kipuna kulkkeissans ristin tielä! Sillä viholinen ankara, teiđän päälenä kanttaaja oon tullu voitetuksi. ¶
2 Muistakkaa, veljet, tuskaansa ko oli mailmassa. Puolestan’ vuođatti verensä suuressa vaivassansa. Sen yrttitarha tođistaa meil’ uskon jokka olema kattelheet karittata. ¶
3 Pirskokhoon veri syđämhiin kaikile kattuuville! Elävä veren ääni siin’ saarnaapi hyvvää teile. Siis veljen’, älä eppäile. Vaan rauhassa sie leppäile Jeesuksen armorinnoil’. ¶
4 Sisaret rakkhaat, kattelkkaa veristä yrttitarhaa! Siel, vanhiin makkaa veressä synnyttäin syđänt’ uutta, siel’ lapset pienet ravithaan herkut makkeet heil’ tarithaan vanhiiman armorinnoil’. ¶
Onnea oi verratonta ¶
1 Onnea oi verratonta, Herran lapset kotonans! Kukhaan ei voi kuvitella Heiđän sielä iloans, /: Jeesuksessa, Jeesuksessa, Ko het koothaan kunnihaan. :/ ¶
2 Onni, auttuus – täälä ollen Jeesuksheen jo uskoa! Auttuhaampi tuola puolen, Ko saa nähđä Jeesusta, /: Kotonansa, kotonansa Suruist’, vaivoist’ vaphaana! :/ ¶
3 Kiitos Herran, heti juoksee, Aijan määrä päähänsä, Lapset koothaan Isän luokse, Sielä saađhaan levätä /: Ijäisessä auttuuđessa Jolla ei oo ääriä! :/ ¶
4 Ei het erroo toisistansa Kyynelt’ ei het vuođata. Surut menheet matkojansa, Kunnia oon tulluna. /: Ah jos päivä, ah jos päivä Se jo koittais’, Jumala! :/ ¶
5 Tämä turva mielees’ paina, Älä vaivu matkala! Muista Jeesustasi vielä, Katto kohđi taivasta: /: Jeesus tullee noutamahan Omiansa kotia! :/ ¶
1 Mieleheni muistuu koto ihana /: Täältä oon mun haluni sinne saapua. :/ ¶
2 Tuuli, myrsky pauhaa tällä matkala. /: Eikä löyđä rauhaa ennen haminaa. :/ ¶
3 Täälä synnin kuorma minnuu rasittaa. /: Mutta Isän tykönä olen vaphaana. :/ ¶
4 Mailma minnuu tahtoo katthoon takaisin, /: Pimmeyđen lakso pyyttää ansoihin. :/ ¶
5 Mutta heiđät kaikki hyvin voitama. /: Sillä Jeesus laittoi sota-asheema. :/ ¶
6 Rientäkkäämä katthoon Getsemanehen /: Kunka Kunnian Herra kärsi kipuja. :/ ¶
7 Sielä veri vuoti hikireijistä. /: Koska synnit kaikki oli päälänsä. :/ ¶
8 Kirrouksen kalkki oli kirpeä. /: Ko hän sitä maistoi, se poltti syđäntä. :/ ¶
9 Golgatalla vasta vaivat lisäthiin. /: Ripustethiin maasta ylös ristihin. :/ ¶
10 Sielä käđet , jalat lävistettihin. /: Päässäns haavat ovvat orjantappuriin. :/ ¶
11 Katto Kunnian Herraa, ko oon kärsiny. /: Eipä ole verttaa hälle löytyny. :/ ¶
12 Viimein henkens heitti Jeesus Rakkahin. /: Tien näin meile laittoi paratiisihin. :/ ¶
13 Nyt olema vaphaat synnin kuormasta. /: Kiitos sulle, Ylkä, armos eđestä! :/ ¶
14 Kotoranta näkkyy maasta Gosenin. /: Riemun halu synttyy häihin ijäishiin! :/ ¶
15 Tervettulemasta, rakas morsian. /: Yljän häitä viethään taivhaan kunnihaan! :/ ¶
16 Siionista kaikkuu laulu suloinen. /: Muret iloks’ muuttuu seurass’ enkeliin. :/ ¶
17 Sielä voiton juhlaa alan viettämhään. /: Kiitän riemusuula sinnuu enämen. :/ ¶
18 Sulle kiitos olkhoon, Ylkä armahin! /: Taivahassa soikhoon rintan’ helleemin. :/ ¶
1 Aurinkomma ylösnousi, paistaa voittovaarala. Lämmin valo hänest’ loistaa, surut, murheet poistaa meist’. Kokhoon tulkkaa, taivhaan linnut, suvi-ilmaa hengittämhään! Visertäkkää, pienet leivot, oksil’ tuorheen viinipuun. ¶
2 Kylmä talvi poijes meni, myrskysää oon loppunu, lumipilvet hajoitetut, kylmä sumu selviny. Lehđet puhkeevat jo puihin, valkoruusut kasvaa maast’. Lounatuuli hiljaisenna Etelästa puhalttaa. ¶
3 Kesälinnut iloisenna lenttää ilmass’ lämpimäss’. Sulanheela syđämellä laulaa toukomettiset. Elämä ja auttuus loistaa Herran seurakunnassa. Aurinko oon ristin päälä valkea ja punainen. ¶
4 Armonhenki täyttää rinnat murheeliset ilola. Rauhan tyven, puhđas ilma Jeesuksesta virtoaa. Epäilysten alta noussee sieluni sinnuu kiittämhään. Ikävöitten täältä päästä kotimaahan ikuisheen. ¶
864   Henkensä antoi hän, kaikki ken loi (Kv)  To tekster i notebildet ¶
1  Henkensä antoi hän, kaikki ken loi, verensä ristilä voittoma toi, Siionin vaarala pasuuna soi, kirkkhaasti paistaa Saalemin koi. ¶
2  Vartijan ääni se kuuluupi vaan, ette mie heti jo siirttyyt saan, lenttäät ko kyyhkyinen poikki tään maan. Toisensa sielä taas kohđathaan. ¶
3  Hyvästi, piskuinen lauma, nyt jää toivoss', ett' loppuu tää myrskyinen sää. Hetipä matkama loppuuki tää; Kiitos ett’ kyynelten matkal’ oon pää. ¶
4  Kerran met uuđessa Saalemin maass' ilola toisema kohtaama taas. Riemuitten voitosta veisata saa, ei hylkkää Jeesus morsiantaan. ¶
894  Pois, pois jo kuuluu kuttumus (Kv)  To tekster i notebildet ¶
1 Pois, pois jo kuuluu kuttumus, pois maalta vierahalta. Pois murheesta ja vaivasta ilhoon ja kunniahan. ¶
2 Se ääni kauniist’ kajattaa, mikä poijes kuttuu täältä: Tule jo ilhoon ijäisheen surun ja murheen säältä! ¶
3 Vaan mikä oon mun eđessäin, joka niin kovin pauhaa? Se oonpi virta kuoleman, joka mun laskee rauhaan. ¶
4 Jo yli virran siinttääpi ihana rauhan ranta. Maast’, jonka Isä Jumala lapsilens armost’ anttaa. ¶
5 Sen ihanuutta muistela ei taiđa kieli mulla, vaikk’ syđämeni usheesti tunttee sen suloisuutta. ¶
6 Siel’ ristiki jo poissa oon, ei vaivaa kiussauskhaan, ei vuođa sielä kyynelheet, ei nouse huokkauskhaan. ¶
7 Siel’ kyynelheetki pyyhkiivä oon multa Jeesukseni. Hän laskee seurhaan enkeliin veissaamhaan kiitokseksi. ¶
8 Siel’ ääni kaunis kajattaa ja kielet kilvan kiittää, ostettu lauma ko aloittaa ijäistä voitonvirttä. ¶
9 Mun syđämeni ylekhöön ain’ vanhurskaitten kansa veissaamhaan kiitost’ Herrale suuresta armostansa. ¶
10 Ko voimani jo heikko oon, ja riuttuu ruumhiiniki, niin kyllä Herra armossans korjaapi sieluiseni. ¶
Uuet laulut 2010, Karasjok kulturskole ¶
Oversatt til kvensk og samisk: Kainun institutti-Kvensk institutt/ Pirjo Paavalniemi ¶
One of Us / Okta mis/ Yksi meistä  ¶
yeah yeah yeah yeah yeah ¶
Ja yeah yeah, Hän suuri oon, ¶
yeah yeah, Hän siivo oon ¶
yeah yeah yeah yeah yeah ¶
Jos Hän oiski ihminen ¶
Yksi houkka niin ko mie ¶
Bussissa Hän matkustaa ¶
Tyhä kothiin matkala ¶
Hän oon kothiin matkala ¶
Taivhaasheen yksin istumhaan ¶
Ei kukhaan hälle ringaakhaan ¶
Paitti jos paavi Roomasta ¶
yeah yeah yeah yeah yeah ¶
Oversatt til kvensk: Kainun institutti - Kvensk institutt/ Pirjo Paavalniemi 13.03.2011 ¶
PIKKU PUKKI PRUUNI  ¶
Pikkupukki Pruuni sillan yli kävelee. ¶
"Nyt otan sinun", sannoo se trolli hirmunen. ¶
"Ei, ei, ruoaks kelppaa en ¶
olen laiha, pikkunen. ¶
Heti tähään tullee ¶
pukki iso, pullee!" ¶
"Mene sitte", sannoo trolli. ¶
Keskipukki Pruuni sillan yli kävelee. ¶
"Nyt otan sinun", sannoo se trolli hirmunen. ¶
"Ei, ei, ruoaks kelppaa en ¶
olen laiha, pikkunen. ¶
Heti tähään tullee ¶
pukki iso, pullee!" ¶
"Mene sitte", sannoo trolli. ¶
Isopukki Pruuni sillan yli kävelee. ¶
"Nyt otan sinun", sannoo se trolli hirmunen. ¶
"Ei, ei, sinnuu pölkkää en ¶
olen isosarvinen." ¶
Pang ja pang se puskee ¶
ruman trollin vetheen. ¶
Isopukki Pruuni puski trollin kurkkiihiin, ¶
ja kaikki pukit Pruunit olthiin iloset. ¶
Niityle het menhään ¶
hyvvää ruuhoo syömhään. ¶
Hip ja hap ja hoppu, ¶
tässä oon nyt loppu. ¶
Uskontunnustus  ¶
Tunnustama meiðän pyhän uskon. ¶
(Seurakunta nousee seisomhaan.) ¶
Mie uskon Jumalhaan, ¶
kaikkivaltiaisheen, ¶
Taivhaan ja mailman luojhaan. ¶
Mie uskon Jeesuksheen Kristuksheen, ¶
Jumalan ainutsyntyisheen Poikhaan, ¶
meiðän Herrhaan, ¶
sikkiintyny Pyhän Hengen kautta, ¶
jonka Neittyt Maaria synnytti, ¶
piinattu Pontius Pilatuksen alla, ¶
risthiinnaulittu, kuollu ja hauðattu, ¶
meni kuolemanvaltakunthaan, ¶
nousi ylös kolmantena päivänä, ¶
meni taivhaasheen, ¶
istuu Jumalan kaikkivaltihaan ¶
Isän oikkeela puolela ¶
ja tullee takasin tuomittemhaan elläävii ja kuolheita. ¶
Mie uskon Pyhhään Henkheen, ¶
pyhhään tavalisheen kirkhoon, ¶
pyhhiin valtakunthaan, ¶
synttiin antheeksi antamisheen, ¶
ruumhiin ylösnousemisheen, ¶
ja ikuisheen elämhään. ¶
Esirukkous  ¶
Ole Jumala, lupaukses jälkheen, ¶
leskiin suojelija ja orpolasten isä. ¶
Anna kaikile sairhaile ja surulisile ¶
lievitystä ja lohðutusta. ¶
Tule armolisesti avuksi kiusatuile, ¶
ja heile jokka oon kuoleman häðässä. ¶
Ole heiðän voima jokka kärsithään ahðistusta Jeesuksen nimen tähðen. ¶
Anna rauhalisen ja onnelisen yhtheiselämän, ¶
hyvän ja otolisen sään, ¶
oikkeemielisen ja kristilisen neuvon meiðän työhöön! ¶
Isä meiðän  ¶
Isä meiðän joka olet taivhaassa! ¶
Pyhitetty olkhoon sinun nimi ¶
Likennytkhöön sinun valtakunta ¶
Tapattukhoon sinun tahto ¶
Niin maassa niin ko taivhaassa. ¶
Anna meile tänä päiväna ¶
meiðän jokapäiväsen leivän ¶
Ja anna meile meiðän synnit antheeksi ¶
Niin ko metki annama antheeksi meiðän velvolisile ¶
Ja älä johðata meitä kiussauksheen, ¶
mutta päästä meiðät pahasta. ¶
Sillä sinun oon valtakunta ¶
ja voima ja kunnia ¶
ijänkaikkisesti. ¶
Uskontunnustus  ¶
Tunnustama meiðän pyhän uskon. ¶
(Seurakunta nousee seisomhaan.) ¶
Mie uskon Jumalhaan, ¶
kaikkivaltiasheen, ¶
Taivhaan ja mailman luojhaan. ¶
Mie uskon Jeesuksheen Kristuksheen, ¶
Jumalan ainutsyntyisheen Poikhaan, ¶
meiðän Herrhaan, ¶
sikkiintyny Pyhän Hengen kautta, ¶
jonka Neittyt Maaria synnytti, ¶
piinattu Pontius Pilatuksen alla, ¶
risthiinnaulittu, kuollu ja hauðattu, ¶
meni kuolemanvaltakunthaan, ¶
nousi ylös kolmantena päivänä, ¶
meni taivhaasheen, ¶
istuu Jumalan kaikkivaltihaan ¶
Isän oikkeela puolela ¶
ja tullee takasin tuomittemhaan elläävii ja kuolheita. ¶
Mie uskon Pyhhään Henkheen, ¶
pyhhään tavalisheen kirkhoon, ¶
pyhhiin valtakunthaan, ¶
synttiin antheeksi antamisheen, ¶
ruumhiin ylösnousemisheen, ¶
ja ikuisheen elämhään. ¶
Esirukkous  ¶
Ole Jumala, lupaukses jälkheen, ¶
leskiin suojelija ja orpolasten isä. ¶
Anna kaikile sairhaile ja surulisile ¶
lievitystä ja lohðutusta. ¶
Tule armolisesti avuksi kiusatuile, ¶
ja heile jokka oon kuoleman häðässä. ¶
Ole heiðän voima jokka kärssithään ahðistusta Jeesuksen nimen tähðen. ¶
Anna rauhalisen ja onnelisen yhtheiselämän, ¶
hyvän ja otolisen sään, ¶
oikkeemielisen ja kristilisen neuvon meiðän työhöön! ¶
Seurakunta: Herra, kuule meiðän rukouksen! ¶
Isä meiðän  ¶
Isä meiðän joka olet taivhaassa! ¶
Pyhitetty olkhoon sinun nimi ¶
Likennytkhöön sinun valtakunta ¶
Tapattukhoon sinun tahto ¶
Niin maassa niin ko taivhaassa. ¶
Anna meile tänä päiväna ¶
meiðän jokapäiväsen leivän ¶
Ja anna meile meiðän synnit antheeksi ¶
Niin ko metki annama antheeksi meiðän velvolisile ¶
Ja älä johðata meitä kiussauksheen, ¶
mutta päästä meiðät pahasta. ¶
Sillä sinun oon valtakunta ¶
ja voima ja kunnia ijänkaikkisesti. ¶
SITÄ ELÄMÄ OON  ¶
This Is The Life, tekst: Amy MacDonald ¶
Oversatt til kvensk: Kainun institutti-Kvensk institutt/ Pirjo Paavalniemi 24.11.2011 ¶
Uuet laulut - Ođđa lávlagat - Nye sanger 2012 ¶
Taas tuuli puhalttaa ¶
ja kylmä valttaa maan ¶
mut' tanssiin meiđät saapi … rytmi musikin. ¶
Ja poikaset jahđathaan tyttärii, ¶
moni loukossa istuu ja kattelee ¶
ja musikki pauhaa vieläki kovemppaa. ¶
Ja laulelen, sitä elämä oon, ¶
ja aamula oon pää niin ko pallo vallaton. ¶
Mihin menisin, mihin menisin, missä nukun ensiyön? ¶
Ja laulelen, sitä elämä oon, ¶
ja aamula oon pää niin ko pallo vallaton. ¶
Mihin menisin, mihin menisin, missä nukun ensiyön? ¶
Missä nukun ensiyön? ¶
........................ ¶
Ko vinkkaan vain niin taksin saan, ¶
sillä ajelen Jussan oven taa, ¶
mut' kotona ei ollu Jussakhaan. ¶
Siihen istahđan ja tieđä en ¶
tyhä Roope Räggeristä porisen ¶
ja mihin menisin, missä nukun ensiyön. ¶
Ja laulelen, sitä elämä oon, ¶
ja aamula oon pää niin ko pallo vallaton. ¶
Mihin menisin, mihin menisin, missä nukun ensiyön? ¶
Ja laulelen, sitä elämä oon, ¶
ja aamula oon pää niin ko pallo vallaton. ¶
Mihin menisin, mihin menisin, missä nukun ensiyön? ¶
Missä nukun ensiyön. ¶
...................... ¶
Ja laulelen, sitä elämä oon, ¶
ja aamula oon pää niin ko pallo vallaton. ¶
Mihin menisin, mihin menisin, missä nukun ensiyön? ¶
Ja laulelen, sitä elämä oon, ¶
ja aamula oon pää niin ko pallo vallaton. ¶
Mihin menisin, mihin menisin, missä nukun ensiyön? ¶
Ja laulelen, sitä elämä oon, ¶
ja aamula oon pää niin ko pallo vallaton. ¶
Mihin menisin, mihin menisin, missä nukun ensiyön? ¶
Ja laulelen, sitä elämä oon, ¶
ja aamula oon pää niin ko pallo vallaton. ¶
Mihin menisin, mihin menisin, missä nukun ensiyön? ¶
Missä nukun ensiyön? ¶
Uuet laulut 2011, Porsanger kulturskole ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Kuule kuule  ¶
Kuule kuule tytär, poika ¶
kuule vanhiimitten äänen. ¶
Jos sie maahan myrkkyy kylvät ¶
heti auttiimaata niität, ¶
heti auttiimaata niität. ¶
Kuule kuule tytär, poika ¶
kuule vanhiimitten äänen. ¶
Jos et muisteluksii kuule ¶
heti katkee meän juuret ¶
heti katkee meän juuret. ¶
38  Mitt hjerte alltid vanker (NoS 45) Tre tekster i notebildet ¶
Mun syđän sielä kulkkee (Kv) ¶
T  Hans Adolph Brorson 1732 ¶
O  Terje Aronsen 1998 (Kv) ¶
M  Svensk folketone (Västergötland 1816) ¶
S  Eyvind Alnes 1926 ¶
1 Mun syđän sielä kulkkee Jeesuksen tallissa, mun mieli sielä ollee niin ko olis kotona. Se oon mun sielun paikka, mun uskon toivomus. Ikuisesti se muistuu siunattu jouluyö. ¶
2 Se pieni pimmee talli syđämelle rakas oon. Siin’ joka päivä opin pilkkaamista jättämhään. Siit’ kiitoksella löyđän mun sielun pesäsen, pyhästä tallisesta, Jeesuksen soimesta. ¶
3 Se oon niin ihmeelistä; niin raskas ymmärttäät, ett’ Jumalan oon pakko siin’ maata soimessa! Ja taivhaan kunniata, Jumalan sannaaki, niin ylikattothaanki köyhässa mailmassa. ¶
4 Miks’ kartanoo ei sulle valmistettu olekhaan? Sie olisitki saanu kaikki mitä tahtoisit. Miks’ et sie tahtonukhaan saa’ synttyyt loistossa ja mailman kuninkhaatki olis tuonheet kunniaa. ¶
5 Miks’ et sie levittäny taivasta teltaksi, ja tähđet loistavaaksi, sie iso sankari? Miks’ et sie suonnu tulla enkelit vahđiksi, jokk’ silkkisänkhyyn olis panheet sinun makkaamhaan. ¶
6 Oon linnulaki pesä, lepopaikka joka yö. Ei sekhään tartte pyyttäät yörauhan suojeluu. Oon jäniksellä koti miss’ rauhan turva oon. Miks’ Jumalan oon pakko olla toisten tallissa? ¶
7 Mutt’ tule minun tykö, mun syđän auki oon. Mie huuđan Jeesukselle: Tule minun syđämheen! Ei ole viero talo, sie ostit itte sen. Ikuinen rauha löyttyy syđämen talossa. ¶
8 Mie levittäisin kukkii sun soimen ympäri. Sun eđestä mie elän, ja mie kuolen sinule. Mun sielu sieltä löyttää oikkeen iloaikansa; Sun syntymisen aika, siunattu jouluyö. ¶
En nukkua saataa pois suviyötä  ¶
Oversatt til kvensk: Kainun institutti-Kvensk institutt/ Pirjo Paavalniemi 31.10.2011 ¶
Uuet laulut - Ođđa lávlagat - Nye sanger 2012 ¶
En nukkua saataa pois suviyötä ¶
se liika valkea oon. ¶
Sun kanssa mie ulkona kuljeskelen ¶
suojassa vehreä puun ¶
suojassa vehreä puun. ¶
Sun kanssa mie ulkona kuljeskelen ¶
seassa kukkasten. ¶
En nukkua saataa pois suviyötä ¶
ja kastetta hiuksitten ¶
ja kastetta hiuksitten. ¶
Ja tuntea että maa meitä kantaa ¶
ja tuuli tuutia voi. ¶
Ja tietää et kaksin met olla saama ¶
kunnes oon aamun koi ¶
kunnes oon aamun koi. ¶
En nukkua saata pois niittyheinää ¶
ja soittoa sirkkojen. ¶
Sun kanssa mie ulkona kuljeskelen ¶
ko lähtö oon lintujen, ¶
ko lähtö oon lintujen. ¶
Onnea oi verratonta ¶
1 Onnea oi verratonta, Herran lapset kotonans! Kukhaan ei voi kuvitella Heiđän sielä iloans, /: Jeesuksessa, Jeesuksessa, Ko het koothaan kunnihaan. :/ ¶
2 Onni, auttuus – täälä ollen Jeesuksheen jo uskoa! Auttuhaampi tuola puolen, Ko saa nähđä Jeesusta, /: Kotonansa, kotonansa Suruist’, vaivoist’ vaphaana! :/ ¶
3 Kiitos Herran, heti juoksee, Aijan määrä päähänsä, Lapset koothaan Isän luokse, Sielä saađhaan levätä /: Ijäisessä auttuuđessa Jolla ei oo ääriä! :/ ¶
4 Ei het erroo toisistansa Kyynelt’ ei het vuođata. Surut menheet matkojansa, Kunnia oon tulluna. /: Ah jos päivä, ah jos päivä Se jo koittais’, Jumala! :/ ¶
5 Tämä turva mielees’ paina, Älä vaivu matkala! Muista Jeesustasi vielä, Katto kohđi taivasta: /: Jeesus tullee noutamahan Omiansa kotia! :/ ¶
RYÖTTÄ-ÄIJÄ  ¶
 av Plumbo. Oversatt til kvensk: Kainun institutti - Kvensk institutt / Pirjo Paavalniemi 2012 ¶
Mettässä aivan yksin assuu, ¶
äijä kummalinen, kuka lie. ¶
Kylän väki pölkkää ja vapissee, ¶
ko mettän pimmeyđessä kulkkee kumma mies . ¶
Hän ei halluu olla joukossa toisten, ¶
vaan aivan yksin mettässä hän asustaa. ¶
Sen tiettää koska ulkona hän kulkkee, ¶
ko pohjaistuuli ryötän haijjuu kuljettaa. ¶
No se oon ryöttä-äijä ko kulkkee, ¶
hän yhä ämmäänsä kaippailee. ¶
Hän pillii fiinisti pellaa, ¶
mut' daami oon fantasiaa. ¶
------ pillinpellausta / fløyteparti ------ ¶
Ennen asui ryöttä-äijä ¶
ämmän kansa pikku hytässä. ¶
Mut' sitte ämmä löysi toisen, ¶
eikä perusta hän enhään äijästä. ¶
No se oon ryöttä-äijä ko kulkkee, ¶
hän yhä ämmäänsä kaippailee. ¶
Hän pillii fiinisti pellaa, ¶
mut' daami oon fantasiaa. ¶
------ pillinpellausta / fløyteparti ------ ¶
Ko aurinko oon korkkeela ¶
ja kaikki valvothaan. ¶
Niin silloin äijästä ¶
ei ole tiettookhaan. ¶
Mut' sitte pimenee ja pohjaistuuli puhalttaa, ¶
(niin) ko vasaralla Tor se paukuttaa. ¶
Met illala naakima kothiin, ¶
oon taivas pimmee ja loistaa täysikuu. ¶
Ei ulkona tohđi olla kukhaan, ¶
ko kaikki tieđethään sen mitä tapattuu. ¶
(2x) No se oon ryöttä-äijä ko kulkkee, ¶
hän yhä ämmäänsä kaippailee. ¶
Hän pillii fiinisti pellaa, ¶
mut' daami oon fantasiaa. (x2) ¶
Runo (täkäläinen alkukurssilainen) ¶
(saattaa olla kirjoitusvirheita koska tekst ion käsinkirjoitettu) ¶
Mánnaruhtii Lapsuuteen ¶
Darffit dáhkis Turpeet katossa ¶
Jam on manna dohko sisa Ja minä menen sinne sisälle ¶
Muorrakássa Puulaatikon ¶
Suoidneseahka Heinäsäkin ¶
Seaidnins hengájet gápmagat Seinällä riippuvat kengät ¶
Lovttas oakta uhca seanga Vintissä yksi pieni sänky ¶
Darjenávet Turvenavetta (saattaa olla joku muunkinlainen navetta) ¶
(tavallisesti sana  = seisoo) ¶
Hyv  ästi äitinkielele ¶
Kaikista mailman kielistä ¶
olit sie minun kieli, ¶
minun äitinkieli ¶
Ko mie sain puhhuut minun äitinkieltä, ¶
jälkhiin ko olin ollu muutaman aijan poissa minun kotipaikasta, ¶
se oli niin ko kaalaskela jovessa ¶
missä oon passelisti haaleeta, ihanaa vettä. ¶
Ei mikhään tooli eikä mikhään tikapuut ¶
eikä mikhään teleskooppikhaan ¶
anneta minun tulla ¶
tähðet niin likele ko sie, ¶
minun äitinkieli. ¶
Kaikki mitä tapattui minun elämässä, ¶
sie jo tiesit sen ja saatoit selittäät sen mulle, ¶
minun äitinkieli. ¶
Heti oon jovenranta kuiva. ¶
Tikapuut oon hajjoomassa. ¶
Selitykset vaijethaan. ¶
1. Herra Jeesus verelänsä ¶
maksoi syntivelkani, ¶
Golgatalla kuolessansa ¶
täytti lainki tähteni. ¶
2. Syntikuormani hän kantoi, ¶
kuolon kärsi eđestäni, ¶
rikokseni antheeks’ antoi, ¶
ijäksi net hukutti. ¶
3. En nyt töitä ennää haje ¶
autuhaaksi tullaksen’. ¶
Jeesus yksin kaikki teki, ¶
siitä nyt vain iloitten. ¶
4. Suuruus minun synttiini ¶
tutkiin ei vähene, ¶
ansihoon vaan Jeesukseni ¶
pois net kaikki hälvenee. ¶
5. Voittonsa osalisuutheen ¶
uskossa mun istutti, ¶
ikuiseksi morssiiksensa ¶
hengelänsä kihlasi. ¶
6. Uskossa nyt saan omistaat ¶
auttuuteni täälä jo. ¶
Sitte silmin kattela saan, ¶
ko mie pääsen kotio. ¶
7. Jeesukseni rakkhautta ¶
kyllin en voi muistela, ¶
laulaisin nyt siitä, mutta ¶
kieleni oon kankea. ¶
8. Vaan sen varmhaan tieđän, että ¶
sitte laulu toisin käy, ¶
ko ei yhthään kyynelheitä ¶
ennää silmissäni näy. ¶
9. Haminhaan nyt tullee laiva ¶
koti taivhaan aukeaa. ¶
Unheettuupi tuska, vaiva ¶
nauttiissani kunniaa. ¶
10. Katton taivhaan ihanuutta, ¶
jonka osakseni saan; ¶
sielä laulan virttä uutta ¶
kiitokseksi Karittan. ¶
11. Siel' oon ilo kyynelheittä, ¶
sielä kieli aivan uus. ¶
Sielä Ylkkää estehittä ¶
kattelhaan, oi kaunheus! ¶
12. Pyhä, Pyhä! Jumalalle ¶
nyt jo veissaan päälä maan; ¶
sielä jatkaan Karittalle ¶
halleluja ainihaan. ¶
HYVÄN ILLAN  ¶
Hyvän illan sanon sulle kultani armas ko tulen taas sua tervehtimhään. Sinisiä silmiä, kasvoita kaunhiita mun teki mieleni kattelemhaan. Sinisiä silmiä, kasvoita kaunhiita mun teki mieleni kattelemhaan. Vaikka mie jo vaeltasin ympäri maata asusin jo jäämeren takana. Kuvasi oon kätketty syämeni alle toivoni ei piä lakata. Kuvasi oon kätketty syämeni alle toivoni ei piä lakata. ¶
Kainun institutti-Kvensk institutt ¶
Halvan kuula meren pauhun ¶
mennä myötä viimi alon/ aalot lyö. ¶
Lyöpi vasten vuoren seinän ¶
raastaa myötä maata, santaa. ¶
Halvan kyntää suolasen pellon ¶
noutaa meren rikhaan saton. ¶
ko liika varhain hauthaan ¶
1 Ko tieni aivan ahđas oon, mie juoksen linnhaani, /: veissailen Jeesuksestani ja voin niin hauskasti. :/ ¶
2 Mull’ vahva vapaakaupunki oon hänen haavoissans; /: Oon joulu keskel’ paastoa, ja kesä talvela. :/ ¶
3 Mun menoni ja oloni jo oonki taivhaassa. /:Ei hättää mailman merelä, ko Jeesus oon laivassa. :/ ¶
4 Pois kuorma, taakka sölästä: Oon Herran sabatti! /: Nyt saama käyđä vaphaina Saalemin portista. :/ ¶
348  Armon lapset kaikki täällä (Kv) – To tekster i notebildet ¶
T  Juho Rankinen 1880 ¶
1 Armon lapset kaikki täälä pankkaa pois jo murheena. Ei oo syytä surhuun meilä. Kallis oonpi onnema. ¶
2 Koska syntyi lapsukainen Betleheemin tallissa, siitä ilo enkeliile Tuli kansa taivhaassa. ¶
3 Tämä lapsi, josta paljon profeetat jo ennusti. Tuotti meile suuren ilon, elämän ko lahjoitti. ¶
4 Hän se kantoi sairhautemma, sauvan särki vaattiijan. Ko Hän meiđän eđestämmä lain jo täytti raskahan. ¶
5 Ei nyt ennää voikhaan kanttaat laki meiđän päälemä. Eikä muista Isä taivhaan paljoutta syntiimä. ¶
6 Vaikka vielä heikkouđessa joku joutuis vikoihin. Isä löyttää Pojassansa täyđen makson niistäki. ¶
7 Ko nyt Poika Isälensä näyttää haavat ruuhmiissaans. Mielistyypi Isä niihin, vikkaama ei muistakhaan. ¶
8 Vaan Hän armon laajhaan merheen syntimä pois upottaa. Lapsilens näin laupeuđen Isä rakas osoittaa. ¶
9 Senpä tähđen Siionissa ilon ääni kuuluupi. Ko näin Isä lapsilensa vaphaan armon antaapi. ¶
T  Aatu Laitinen 1924 (Kv) ¶
1 Siis nouse, henkeni taivhaasseen ilkirauhaan nyt Jumalan. Mieki synnin tomu ja tuhka vaan vielä tykösi tulla saan. ¶
2 Ei kaunhiisti soi minun kantelet täälä majoissa Keedarin, vaan tykönä Herran Jeesuksen saan auttuuđen iäisen. ¶
3 Miehän jannoon iäistä elämää tykköö Jumalan Karittan. Hän suuret syntini otti pois, ei minunkhaan hukkuuvan sois. ¶
4 Tääl’ ushein huokkaan ja kiertelen mieki matkaaja erämaan, vaan ristisi kirkkhaus oon elon tie, se varmasti kothiin vie. ¶
5 Jo heikkoinki silmäys ristile mun sielun’ tervheeksi tekkee. Sun verinen kastet mun henkheen’ tuo ja voimaksi armosi suo. ¶
6 Niin kirkkhaat verensä pisarat Hän henkeni turvaksi anttaa. Ja puhthaana häihin iäishiin Minun kanttaa taivhaissiin. ¶
7 Miehän kaippaan iäistä ystävää, Joka pilkkakruunua kantoi. Hän elämän kruunun mulleki suo Ja vaipunheen kothiin tuo. ¶
8 Ko enkeli pasuunan äänel’ tuo Mun Herrani istuimell’, Suo laupihaan äänesi kuuluut niin: Käy häihin nyt iäishiin! ¶
Jumalanpalvelus ¶
Porsangissa ¶
Preluuti ¶
Alkurukkous – Lukkarinrukkous ¶
Herra!  Mie olen tullu tänne sinun pyhhään talhoon kuulemhaan mitä sie, Herra Jumala, minun Luoja, sie, Herra Jeesus, minun Vapattaaja,  sie, Pyh  ä Henki, minun lohðuttaaja elämässä ja kuolemassa, aiot saarnata minule. Herra! Aukase nyt minun syðä  men sinun Pyh  än Hengen kautta, niin ette mie sinun sanan kautta opin suremhaan minun synttii, ja elämässä ja kuolemassa uskomhaan Jeesuksheen, ja joka päivä tekemhään parannuksen pyhässä elämässä. Sen kuulisit ja tekisit sie Jeesuksen Kristuksen kautta. Aamen. ¶
Alkuvirsi ¶
Alkusanat ¶
Rakas seurakunta. Armo olkhoon teile ja rauha Jumalalta, meiðä  n Is  ältä, Ja Herralta Jesukselta Kristukselta. ¶
Oon kirjotettu ... ¶
Näin oon Herran sanat. ¶
Uskontunnustus ¶
Liturgi: ¶
Tunnustama meiðän pyhän uskon. ¶
(Seurakunta noussee seisomhaan.) ¶
Kaikin: ¶
Mie uskon Jumalhaan, kaikkivalttihaasheen, Taivhaan ja mailman luojhaan. ¶
Mie uskon Jeesuksheen Kristuksheen, Jumalan ainutsyntyisheen Poikhaan, meiðän Herrhaan, ¶
sikkiintyny Pyhän Hengen kautta, jonka Neittyt Maaria synnytti, piinattu Pontius Pilatuksen alla, risthiinnaulittu, kuollu ja hauðattu, meni kuolemanvaltakunthaan, nousi yl  ö  s kolmantena päivänä, meni taivhaasheen, istuu Jumalan kaikkivalttihaan Isän oikkeela puolela ja tullee takasin tuomittemhaan elläävii ja kuolheita. ¶
Mie uskon Pyhhää  n Henkheen, pyhh  ään tavalisheen kirkhoon, pyhhiin valtakunthaan, synttiin antheeksi antamisheen, ruumhiin yl  ö  snousemisheen, ¶
ja ikuisheen elä  mh  ään. ¶
Apuliturgi: ¶
Ole, Jumala, luppaukses jälkkheen leskiin suoja ja orpolasten isä. Anna kaikile sairhaila ja surulisile lievitystä ja lohðutusta, ¶
Tule armolisesti avuksi kiusatuile, ja heile jokka oon kuoleman häðässä.  Ole hei  ðän voima, jokka kärsithää  n ah  ðistusta Jesuksen nimen tähðen. Anna rauhalisen ja onnelisen yhteiselämän, hyvän ja otolisen sään, ¶
Oikkeemielisen ja kristilisen neuvon meiðän ty  ö  höö  n! ¶
Is  ä  mei  ðän ¶
Is  ä  mei  ðän, joka olet taivhaassa! Pyhitetty olkhoon sinun nimi. ¶
Likenytkhöön sinun valtakunta. ¶
Tapattukhoon sinun tahto. Niin maassa, ¶
niinko taivhaassaki. Anna meile tänä päivänä  mei  ðän jokapäiväisen leivän. Ja anna meile meiðän synnit antheeksi, niinko metki annama antheeksi meiðän velvolisile. Ja älä johðata meitä kiussauksheen, mutta päästä  mei  ðät pahasta. Sillä sinun oon valtakunta, voima, ja kunnia ijänkaikkisesti. ¶
Herra siunatkhoon sinnuu ja varjelkhoon sinnuu! Herra antakhoon kasvot loistaat sinun yli ja olkhoon sinule armolinen! ¶
Herra kääntäkhöön kasvot sinun pääle ja antakhoon sinule rauhan! ¶
Loppurukkous ¶
Lukkari: ¶
Herra! Mie kiitän sinnuu sillä ko sie olet opettanu minule mitä sie halluut ette mie piðän tehðä. Auta nyt minnuu, minun Jumala, sinun Pyhän Hengen kautta ja Jeesuksen Kristuksen tähðen niin ette mie säilytän sinun sanan puhthaassa syðä  mess  ä, lujennun uskossa, parannun pyhässä elämässä ja saan lohðutuksen elämässä ja kuolemassa!  Aamen Jeesuksen nimheen. ¶
476   Oi Herra, jos mie matkamies maan (Kv  ) To melodier ¶
1 Oi Herra, jos mie matkamies maan lopula matkaa nähđä sun saan! Oi, jos mie kerran näkisin Herran kunniassans! ¶
2 Sinnuuhan kaippaa syđämeni, sun puolees huuttaa mun henkeni. Oon yksin tästä sen ikävästä kyynelheeni. ¶
3 Muut kaikki hylkkää, mutt’ sie vaan et. Auttuuđen särkynheet syđämet sinulta saavat, sie lujet haavat ja kyynelheet. ¶
4 Mua auta, Herra, mie toivon vaan, vaikkei olis toivoa olheenkhaan. En päästä sinnuu, ennen ko minnuu käyt siunaamhaan. ¶
5 Oi Herra, suothan sie minule sun armos voimaksi matkale. Antheeksi anna, mua nosta, kanna, vie perile! ¶
6 Oi saanhan joukkhoon autuhaitten kans ystäviini ja omaisten mie päästä kerran luo armon Herran. Oi saanhan sen! ¶
`Våres sanga' ¶
Oversatt til kvensk: Kainun institutti-Kvensk institutt/ Pirjo Paavalniemi 02.04.2011 ¶
Meän laulu t  ¶
Kauvoin kuljima kunnes ¶
näimä pohjaisen maan. ¶
Toivon tunsima suuren, ¶
siihen luotima ain. ¶
Vuonon, fieruan näimä, ¶
luonon jyppyräisen. ¶
Laulut meilä ol' myötä, ¶
sävelet syämen. ¶
Sävelten myötä ¶
mie juurille palata voin, ¶
palata voin. ¶
Juuret oon vahvat ¶
mut' tänne met kuuluma nyt, (eller: mut' elämä täälä oon nyt, ¶
kuuluma met. täälä oon nyt.) ¶
Tänne pohjaisen maahan ¶
aikaa siiryimä met. ¶
Täälä rannoila Ruijan ¶
toivon tunsima met. ¶
Meän lauluissa kuulet ¶
kaiken tapahtunheen. ¶
Kaikki unet ja toivheet, ¶
kaikki ajatukset. ¶
Sävelten myötä ¶
mie juurille palata voin, ¶
palata voin. ¶
Juuret oon vahvat ¶
mut' tänne met kuuluma nyt, (eller: mut' elämä täälä oon nyt, ¶
kuuluma met. täälä oon nyt.) ¶
Meän laulua laulan ¶
melkhein unheetin sen. ¶
Laulun häyvymä laulaa, ¶
muistaa sävelen sen. ¶
Laulun häyvymä laulaa, ¶
muistaa menneisyyven. ¶
Vaikka juuret oon vahvat ¶
tänne kuuluma met. ¶
Sävelten myötä ¶
mie juurille palata voin, ¶
palata voin. ¶
Juuret oon vahvat ¶
mut' tänne met kuuluma nyt. (eller: mut' elämä täälä oon nyt.) ¶
Sävelten myötä ¶
mie juurille palata voin, ¶
palata voin. ¶
Juuret oon vahvat ¶
mut' tänne met kuuluma nyt, (eller: mut' elämä täälä oon nyt, ¶
kuuluma met. täälä oon nyt.) ¶
KATTO TUOLA NILS... ¶
Äänieffekti ¶
Äänieffekti ¶
Äänieffekti ¶
Äänieffekti ¶
TAPOITKO SIE SEN? ¶
HÄMMÄHÄKIISTÄ JA SENLAISISTA. ¶
JOKA KERTA KO HÄN ¶
NÄIN OLI KANS TEÄN ENO. HÄNELÄ OLI SYVÄ INTRESSI ¶
ELÄVHIIN, LINTHUIN JA SYÖPÄLÄISHIIN. ¶
YMPÄRI! JA MIE OLEN PERINY ENON ¶
KATTO TÄSSÄ! ¶
Äänieffekti ¶
Äänieffekti ¶
JEPP. LUKUTA OVEN JA KORJAA AVVAIMEN POIS. ¶
JÄÄTKÖ SIE KESKIPÄIVÄKSI? ¶
Äänieffekti ¶
Äänieffekti ¶
MUTTA, SE KYLLÄ TASAN VINKKAA… ¶
Äänieffekti ¶
MIE OLEN NILS JA ASUN YHESSÄ MAMMAN, PAPAN JA MINUN PIKKU SISAREN MAGGAN KANS. MET ¶
KOULUSTA JA MINUN YSTÄVISTÄ. TÄÄPÄNÄ MET OOTAMA VIERHAITA. JA ¶
OLETKO SIE OLLU TYÖSSÄ, SETÄ? ¶
KIITOS SIITÄ ETTE SIE SAATAT ¶
PASSATA KLÄPPII SILLÄ AIKKAA KO MET ¶
SE TULLEE TYRHIIKSI, KO ¶
PÄIVÄNÄ. ¶
SE  T  ÄLE. ¶
MITÄ SIE MEINAAT MAGGY, ¶
PIKKU MUKAN.  HITISSEE. ¶
SAATATKO SIE MUISTELLA JOTAKI SETÄ? ¶
KO SIE  AJOIT  AHMAA TAKA. ¶
JOO, KO OON TRENKI JA AUTTAA ¶
TOKKAA. TETHÄN TIÄTTÄ ETTE SE OON AJJAAT ULOS RUVAN KANS JA SENLAISTA. MET OLIMA ¶
MIE ISTUIN SKUUTTERILLA JA ¶
SÖIN NIESTAN. MATTIS SEISOI JÄÄLÄ KO HÄN ¶
KO MIE TULIN TAKAISIN MATTIKSEN JA MUITTEN PAIMENIITTEN TYKÖ, NIIN MIE MUISTELIN HEILE ETTE SE PÄÄSI POIS. ¶
NÄIN SE OON KO SETÄ PASSAA ¶
BENSIINISTASJUUNISTA JA ¶
Plastikkilasten käsikirjoitus ¶
Nettilaian teksti: ¶
Etulaita ¶
Plastikkilapsista ¶
Krediteeringistä ¶
Plastikkilapsista  ¶
Plastikkilapset oon kuvaraito plastikista, ryöttäämisestä ja roskaamisesta. Met kohattelema Jessican kuka alkkaa oman miljööklubbin: LPVMSEK (Lapset plastikkii vasthaan minne se ei kuulu). Hänen ystävä Eira tullee myötä ja yhessä het piethään taistela plastikkiryöttii vasthaan. Hadi, kuka oon Jessican klassissa, ei eriliikaisesti perusta miljöönsuojelusta, mutta sillä hetkelä ko hän aikkoo ostaat jäätikun kioskilta, niin hänen elämä käänttyy. Histuurii alkkaa itte assiissa siinä, jäätikun kans jonka oon justhiin avattu … Mene ensimäisheen kapittelhiin (linkki) ¶
Fredrik oon kuvaraiontekkiijä Leirvikistä, Sognista. Se oon pieni kylä joka oon pienessä vuononkäjessä sielä missä Sognefjorden alkkaa. Hän pruukkaa praamata ette se oon mailman pissiin vuono, mutta Scorebysund Grönlanissa oon itte assiissa pitempi. Niin Sognefjord häyttyy hyväksyyt toiseksi parhaan sijan. ¶
Fredrik assuu Perunassa tahi Bergenissä, joka oon Norjan toiseksi issoin kaupunki (se kans saapi toiseksi parhaan sijan). Sielä hänelä oon tägnäämästudio missä hän tägnää ja tekkee kuvaraittoi. Hän oon tasan tykäny lukkeet kuvaraittoi ja oon piirtäny omat siitä saakka ko hän kävi lastentarhaassa. ¶
Ko Fredrik oli Jessican ja roikan ijässä, varhain 90-luvula, niin hänelä oli oma miljööklubi. Jäsenblaai oli tietenki kuvaraito. Plastikki ja ryötti olthiin vaiva silloinki, ja neppuin kans het menthiin metthään ja kans fiervaa myöten ja kovothiin roskaa. Hän pittää ette vieläki oon tähelistä ette met otama vaarin luonosta, mutta myönttää ette se oon vaikkee. Probleemit oon visshiin niin isot ette oon vaikkee ajatella ette se saatama tehhä mithään niile. ¶
Fredrik päätti ette piirtäis Plastikkilapset, ko kaikki näyttää niin vaikkeelta. Piian Jessica, Éira ja Hadi saatethaan selvittäät kuinka met saatama elläät ilman ette se hävittää luonon meän ympärillä plastikilla? Plastikkilapset näytethään tien, ja met tulema myötä. ¶
Krediteerinki  ¶
Plastikkilapset oon Fredrik Rysjedal tägnäny ja kirjoittannu. Kainun institutti-Kvensk institutt oon kääntäny kuvaraion, ja [NIMI] oon kääntäny sen saameksi/pohjaissaameksi. ¶
Nämät oon antanheet kuurton Plastikkilapsile: Perunan komuuni (Bergen kommune), Norjan kulttuuriraati (Norsk kulturråd) ja Vapaa sana (Fritt ord) ¶
Plastikkilapset ¶
VOL1 ¶
Kapitteli 1 ¶
Plastikkikaveri ¶
Ruutu 2 ¶
Jessica: Hadi! Mie näjin mitä sie tehit.  ¶
Kokkoo taas ylös plastikkipakkauksen! ¶
Ruutu 3 ¶
Hadi: Ei Jessi, älä perusta siitä sitte!  ¶
Voi hersku … mitä sie tehet kaiken sen roskan kans? ¶
Ruutu 4 ¶
Jessica: Mitä sie luulet?  ¶
Ruutu 5 ¶
Ruutu 6 ¶
Hadi: Ei … mie en tiä.  ¶
Halusin olla fräkki, mutta en hoksanu mithään sommaa mitä mie sanoisin. ¶
Ruutu 7 ¶
Jessica: MIE OLEN KÄVELY KOKO  iltapäivän ja kovonu plastikkiroskan mikkä oon jääny semmoisten pöllöin jälkhiin niin ko sie!  ¶
Luuletko sie ette koko mailma oon roskaämpäri? ¶
Ruutu 9 ¶
Äänisana : Pssssssssssssss  ¶
Hadi: Okei, onnee sen kans.  ¶
Ruutu 11 ¶
Jessica: Hei! Hadi! Oota minnuu!  ¶
Ruutu 12 ¶
Jessica: Tarkoittaako tämä oikheesti ette sie et perusta?  ¶
Ruutu 13 ¶
Hadi: Oikheesti Jessi?!?  ¶
KUKHAAN  ei perusta roskista. ¶
Ruutu 14 ¶
Jessica: Se oon justhiin SE mikä oon probleemi senki plastikkipää.  ¶
Se oon vatkattu NIIN paljon plastikkii, eikä kukhaan perusta. ¶
Ruutu 15 ¶
Hadi: Mie en ymmärä. Jos se olis jotaki raatiuaktiivista roskaa niin mie ymmärtäisin assiin, mutta tämä oon tyhä plastikki.  ¶
Ruutu 16 ¶
Jessica: Tyhä plastikki? Siehän et saata yhthään mithään.  ¶
Hadi: Niinkö? Ei yhthään? Oletko sie ollu kaikkitiettäävä oraakeli? No, mie saatan muistela sinule sen ette MIE RAKASTAN plastikkii. Fiinimät neuvot, mikkä minula oon; net oon tehty plastikista.  ¶
Ruutu 17 ¶
Hadi: Minun nintendo oon plastikista, minun jalkapallo oon plastikista … kaikki minun kompelit oon plastikista.  ¶
Ruutu 18 ¶
Hadi: Vielä SE JALKAPALLOPAANA missä pellaama oon PLASTIKISTA.  ¶
Ruutu 19 ¶
Hadi: Sie olisit pitäny nähhä meät ennen ko saima tekoruuhon paanhaan. Jos satoi pikkusen vettä niin met olisimma rapatrolliin näkhöön koko roikka.  ¶
Ruutu 20 ¶
Jessica: Mutta etkö ole kuulu valhaasta minkä het löyethiin rannalta?  ¶
Ruutu 21 ¶
Jessica: Joku löysi rannoitetun hanhiinnokkavalhaan...  ¶
… ja ko het avathiin sen niin het selvitethiin ette sen vatta oli täynä plastikkii. ¶
Ruutu 22 ¶
Jessica: Sen vattassa oli plastikkii, ja sen tähen se valas ei saanu nokko ruokkaa ja kuoli nälkhään.  ¶
Hadi: Voi kauhee!  ¶
Ruutu 23 ¶
Teinitytär Ø: Hei taas, mitä täälä tapattuu?  ¶
Teinipoika: Katto tätä! Mikä moska Jessi. Oletko sie alkanu sukelttaat roskat veen pohjalta tahi?  ¶
Ruutu 24 ¶
Teinipoika: Joo? Niin ko silloin ko hajethaan ruokkaa roskasta.  ¶
Ruutu 25 ¶
Jessica: Ei, mie en haje ruokkaa, mie kokkoon plastikkii. Mie aijon pärjätä luonon.  ¶
Tein i poika: Plastikista?  ¶
Ruutu 26 ¶
Teinitytär Ø: Ha ha ha, maapallon pohjaissiin ja eteläissiin puoli sullaa ja Jessica kokkoo plastikkii.  ¶
Teinipoika: Piian sie häytyisit tehhä jotaki mistä oon enämen hyöttyy jos aijot pärjätä miljöön?  ¶
Ruutu 27 ¶
Hadi: Hei! Älkkää pilkakkaa Jessii! Hänhän tekkee tärkkeen työn. Valhaat kuolhaan plastikkhiin sielä ulkona.  ¶
Ruutu 28 ¶
Teinipoika: Ota rauhalisesti Hadi. Tieraa sie tyhä sinun plastikin kans.  ¶
Ruutu 29 ¶
Ruutu 30 ¶
Jessica: Mitä tapattui sielä oikheesti? Siehän sanoit ette rakastat plastikkii.  ¶
Ruutu 31 ¶
Hadi: Mie taajoin tyhä … antheeksi.  ¶
Mie olin tyhä ärryttäny ko sie vannotit niin kauheesti. Mie en tieny valhaasta ja siitä ... ¶
Ruutu 33 ¶
Jessica: Ok, se mennee hyvin.  ¶
Ruutu 34 ¶
Jessica: Sie tiät, mie aijon itte assiissa alkkaat klubin … LKOPV. Lapset kekkä oon plastikkii vasthaan. Halluutko sie olla myötä?  ¶
Ruutu 35 ¶
Hadi: Miekö? Klubissa? Ei, mie en aijo olla myötä mishään klubissa. Minula oon jo nokko jalkapallon ja käsipallon kans … ja koripallon kans!  ¶
Ruutu 36 ¶
Jessica: Oh ...  ¶
Ruutu 37 ¶
Jessica: Se oli synti.  ¶
Joojoo. Éira oon ainaki myötä, ja itte assiissa met aijoma kohatella salaisessa klubihytässä tääpänä. ¶
Ruutu 38 ¶
Jessica: Nähhään yhtäkkii, Hadi, ja kiitos ette sie autat minnuu niitten yheksesklassilaisten kans.  ¶
Ruutu 39 ¶
Hadi: Ei se ole mikhään prob. (notaatti: slangi)  ¶
Ruutu 40 ¶
Ruutu 41 ¶
Hadi: Voi tomppeli …  ¶
Salainen klubihyttä kans … ¶
Ruutu 42 ¶
Hadi: Voi poka!  ¶
VOL 1 ¶
Kapittel 1 ¶
Plastikk-kompis ¶
Rute 2 ¶
Rute 3 ¶
Rute 4 ¶
Rute 5 ¶
Rute 6 ¶
Rute 7 ¶
Rute9 ¶
Rute 11 ¶
Rute 12 ¶
Rute 13 ¶
Rute 14 ¶
Rute 15 ¶
Rute 16 ¶
Rute 17 ¶
Rute 18 ¶
Rute 19 ¶
Rute 20 ¶
Rute 21 ¶
Rute 22 ¶
Rute 23 ¶
Rute 24 ¶
Rute 25 ¶
Rute 26 ¶
Rute 27 ¶
Rute 28 ¶
Rute 29 ¶
Rute 30 ¶
Rute 31 ¶
Rute 33 ¶
Rute 34 ¶
Rute 35 ¶
Rute 36 ¶
Jessica: Åh ...  ¶
Rute 37 ¶
Rute 38 ¶
Rute 39 ¶
Rute 40 ¶
Rute 41 ¶
Rute 42 ¶
Rute 44 ¶
Vitsi yksi:  ¶
Kaksi hulluu kulki tielä. Yksi heistä näki tielä jotaki ruskeeta. Hän sanoi: – Katto, sukulaattii! – Ei se ole sukulaattii, sanoi toinen. Se oon paska! – Ei, se oon sukulaattii! – Se oon paska! – Se oon sukulaattii! – Haistamako? kysyi toinen. – Joo, haistama. Het kumaruthiin sen pääle ja haistethiin. – Joo, se oon sukulaattii, yksi sanoi. – Ei, se haisee paskalta! sanoi toinen. – Maistamako? – Joo. Het kumartuthiin sen pääle ja maistethiin. – Äsj, se oon paskaa! yksi sanoi. – No se oon hyvä ette emmä polkenheet sen pääle! ¶
Vitsi kaksi:  ¶
Kaksi keiturii oli öksyny kylätalole minkä ovi oli auki. Sielä oli äskön näytetty filmi. Yksi keituri löysi filmirullan ja alkoi pureskelemhaan sitä. Toinen katteli sitä ja kysyi: – Kunka se maistuu? – No jaa, mie meinaan ette kirja oli kyllä parempi. ¶
Vitsi kolme:  ¶
Mie olen oikheen ylppee! Mie sain puslespillin valmhiiksi tyhä kolmessa päivässä – vaikka loovassa lukkee ette kolme vuotta! ¶
Vitsi nelje:  ¶
– Kerkkeenkö mie busshiin kello viisi jos mie juoksen tämän kentän läpi? – Jos härkä näkkee sinut, mie luulen ette sie kerkkeet neljen busshiin! ¶
Vitsi viisi:  ¶
Mies aukaissee oven. Ovela oon kauppias joka myy kosmetikkaa. – Saanko puhhuut sinun vaimon kans? – Hän ei ole kotona. Kauppias ei anna ylön. – Mie saatan ođottaat. Mies päästää hänet sisäle köökhiin. Se mennee tiima ja toinenki tiima. Kosmetikkakauppias kyssyy: – Milloin sinun vaimo tullee kothiin? – Mie en tiiä. – Missä hän oon? – Hän oon kirkkomaala. – Tiiätkö sie milloin hän tullee takaisin? – Sitä mie en saata sannoot. Hän kuoli kymmenen vuotta aikkaa. ¶
Elka: ¶
– Voi taavetti, olenhan mie kaunis! Ja katto minun sarvet! … olenhan vain kuuspiikkinen, mutta net oon isot, tasaiset ja fiinit … – Joo, kyllä net tulhaan olemhaan kaunhiit seinässä! ¶
Pingviini: ¶
– Mie olen saanu uskomattoman preevin … ”Oskari, sie olet niin sievä Naamakirjassa … ” – Hää?! Uskomatonta, joo!! – ”Sie näytät olleevan pingviini jolla oon paljon näkymättömii” – Halluutko tulla minun tykö perjantaina. Saatama syöđä meriruokkaa.” Meriruokkaa, hän tykkää meriruvasta. Miehän rakastan meriruokkaa!! Mikkä sjansit oon tässä?! – Hmm … ¶
MATKA TAKAISIN, OSA 2    ¶
Menen pienen tunnelin sisäle, ja konttaan etheenpäin niin hyvin ko pimmeessä saattaa. Mie näjen nävön eđessä, ja tulen ulos ja huomaan ette olin ollu jäniksen reijässä. Kaukana mie näjen ilmapallon joka leijuu ilmassa meren pinnan ylitte. Se heiluu vähän tuulessa. Sen narun päähän oon siđottu … piiliavvaimet! Mie laukon sen pörhään, mutta en sauta sitä. Mie olestun ja katton ympäri. Olen samassa alassa, mutta mie näjen ette maisema oon taas muuttunu. Mie näjen ette pikkutytär kattoo jotakuta pörhään, ja kuulen ette jossaki likelä lapset huuđethaan ja naurethaan. ¶
Mie menen pikkutyttären tykö ja kysyn:– Kuka sie olet? ¶
– Mie olen Piera-Martin tyär ja mie olen syntyny täälä! tytär sannoo. ¶
– Se oon selvä ette sie olet jonku tyär. Sanotko sie ette olet suomalainen, lappalainen tahi ruijalainen? ¶
– En piä yhtäkhään niitä sannoi. Se oon meiđän ihmiset ja mie kuulun heiđän roikkhaan. Jokku puhuthaan suomee, jokku lapin kieltä ja sitte tietenki rikkhaat ihmiset puhuthaan ruijaa. Se mistä paikasta joku tullee ei ole niin tärkkeetä. Tärkkeintä oon ette se ihminen pystyy tekemhään työtä. ¶
Mie jatkaan: ¶
–Mitä ajattelet työstä? ¶
– Mie en ole ajatellu sitä niin nuukasti, mie tehen sitä vain siksi ette oon pakko. Se häyttyy tietenki syöđä ja olla lämpimiitä vaattheita. ¶
Se näyttää siltä ette hän ajattelee mennä kammhiin joka oon likelä. Mie kysyn suorhaan: ¶
– Kunka se saattaa tullevaisuuessa säilyttäät semmoisen kulttuurin ja kielen, joka oon siottu mennheisyyen elämänkeinhoin? ¶
Yhtäkkii pikkutytär käänttyy minule ja hän vähän vanhenee ko vastaa: ¶
– Meile kysymys ei ole se ette säilyttäät kielen tahi kulttuurin. Meile kaikki oon kiini siitä ette selvitä päivästä päivhään, ja ette tasan oon tarpheeksi ruokkaa ja kaikkee muuta mitä tarvittee. Pikkusisar ei selviny viimi vuona, ja tänä vuona äiti lähättää pikkuveljen sukulaisten tykö, ko ruokkaa ei riitä kaikile. Met syömä hylkheen rassuu ja syyrykallaa. Met kaikki halluuma paremphaan elämhään, ko kaikki mikä meilä oon, se oon tasan huonompi. Kenelä olis halu säilyttäät mithään? ¶
– Minula olis, mie lissään. ¶
Tytär puđistaa päätä. ¶
– Sie et selvästi ole täältä pois. Emmäkä met tieđä millä laila aijat tultais muuttumhaan, ette joskus se tullee olemhaan toisinpäin ko nyt. ¶
– Perustattako tet omasta kielestä? ¶
– Tietenki met perustamma, ja tietenki joku saattaa olla sitä mieltä ette tuo ja tuo ihminen puhhuu hyvin eli huonosti. Mutta kaikki puhuthaan kuitenki sillä laila mihin itte oon harjaintunnu. ¶
Mie kuulen heti ette tytär oon nyt sanonu kaikkii mitä ajattelee, ja hän muuttuu taas pieneksi lapseksi. Vaikka mie tieđän ette se oon selvä ette kaikki oon kerran olheet pienet, se oon kuitenki viekas nähđä täđin pikku piikana ko mie olen tyhä tuntenu hänen vanhana vaimona. Kuulen ylhäältä kovat pammaukset, ja kohta varsin se alkkaa satamhaan. Hoksaan ette nyt pittää itteki mennä suojhaan ja menen pienheen luolhaan. Aika täälä mennee toisela tahđila ko olen harjaintunnu. ¶
Mie kävelen alas kohta fieruuta, yli ruuhopounuin ja kiviaittoin, ja sitte pahtoi pitkin. Sielä täälä näjen heti ette se tullee olemhaan paljon hilloi hiljemin. Mie istun johonki kiven pääle ja katton mertä ja keskiyöaurinkkoo mikä ei laske. Istun nyt samassa korkkeemassa kohđassa missä oon sanottu ette äiji pruukkas kattoot minkälainen sää oli merelä ja mihin paikkhoin kairot lennethiin. Eđessä oon meri, mutta kans kalapruukit ja vajat mikkä olthiin ennen sottaa. Muuluu ei ole vielä rakenettu mikä anttaa vuonole vähän toisen haamun ko nykyaijassa. Mie näjen ison puun rangan mikä oon tormissa riutunu ylös rannale. Sen ranka oon selvästi tuulen ja muun sään vääntymänä, mutta kuitenki kans se oon jollaki tavala kaunis, ja se suojaa uuđet puuntaimenet. ¶
Ko kattoo kotikyllää eri aikhaan, se oon niin ko se olis eri paikka. Sota ja kaikki muut muutokset tapatuthiin niin hopusti ette se oon niin ko mie ja täti olema kasunheet ylös vähän eri mailmassa. Täti ei ollu kiinostunnu identiteetistä, ei vanhana vaimona, ravhaana eikä pikkupiikana, ei ainakhaan samala laila ko minun sukupolven ihmiset. Usseet assiit mikkä hänele oli pakko tehđä, net tehemä nykyaijassa ushein soman eli niin sanotun rekreasuunin tähđen, esimerkiksi rattastaminen, kalanpyytö ja jahti. Ja se häyttyy ushein olla lupa ja tyyrhiit neuvot siihen. Eli met tehemä joitaki sammoi assiita, mutta eri syystä. Identiteetti oli täđile vähän niin ko hengittäminen. Hän perusti siitä omala tavala, mutta ko se oli koko aijan myötä kaikissa mitä hän teki, hän ei tarvinu ajatella sitä tahi markeerata sitä eriksheen. Oonko nykyihminen niin kaukana omista juurista ette se ei ennää tieđä kuka oon? Tradisuunit ja kaikki ei ennää ole normaali ja ittestä selvä osa arkielämää. Elämä saattaa helposti pyöriit etheenpäin ilman niitä, jos ei vasiten valitte ette net oon myötä, eli se häyttyy kävelä vähän virttaa vasthaan. ¶
Mie taas olen tietenki enämen kiinostunu identiteetiistä, piian justhiin sen tähđen ette sain vähemän omasta kielestä ja kulttuurista ko eđeliset sukupolvet. Minun vanha täti taas piian kaipas justhiin semmoissii assiita mitä hän ei saattanu niin hyvin, ko kirjoittamista, lukemista ja norjan kieltä. Oonko se niin ette jokhainen kaippaa jotaki mitä hällä ittelä ei ole? Täti kasus ylös sillä tavala ette piti kohta alusta saakka auttaat kotona, ko ei muutoin pärjätty. Ja usseet sukupolvet asuthiin saman katon alla. Sen sijhaan ko mie kasuin ylös, niin peretelämä ja samfynni muutoinki oli järjestetty toisela tavala. Isovanhiimet ja vanhat sukulaiset ei ylheensä ennää asuta heiđän lasten ja lapsenlasten tykönä. Lapset oon lastentarhaassa ja koulussa, ja silloin opetethaan lukemista, kirjoittamista ja assiita Norjan samfynnista. Olisko mahđolista saađa molemat? Eli saađa sekä sen ette tullee toimheen tässä maassa, ja ette tässä aijassa oppiit ommaa kieltä ja kulttuurii? ¶
Se oon kyllä vaikkee olla ihailematta täđin sukupolvee, joka oli harjaintunnu työtelemhään lapsuuđesta saakka, joka koki sođan ja evakkueraamisen aikkaa, selvithiin siitä ja rakenethiin kaiken uuđesti alusta saakka. Oonko se niin ette ihailemma mennyttä aikkaa? Emmä tieđä justhiin minkälaista oli elläät silloin. Oonko se kans niin ette muistama tyhä rakkhaita ihmissii siitä aijasta, ja unheetamma sen ette het olthiin kans tyhä ihmiset? Ihmiset joila oli omat huolet ja epävarmuuđet. Vaikka täti oli seppä omassa kielessä ja kulttuurissa, hän ei nähny niitten arvoo. ¶
Täđilä ei piian ollu tarvetta pittäät sannaa omasta ittestä, mutta siinä aijassa missä mie elän saatama piian tarvita sitä, ko oletus oon ette identiteetti se oon sama ko ensimäinen kieli ja maa missä oon kasunu ylös. Ainua poikkeus tästä oon piian ihonfäri ja oma nimi. Eli jos norja oon äiđinkieli ja sie olet asunu lapsuuđen aikana Norjassa, niin kaikki sanothaan ette sie olet norjalainen. Se oon niin ko valmis loova joka sulkkee pois kaiken muun. ¶
Mie huomaan ette istun kylmän kiven pääle, mutta yhtäkkii … Näjen ette minun eđessä oon fankileiri, ja menen punkkerin sisäle. Mie olen takaisin siinä huonheessa missä olin, eli olen tuvassa, ja sielä oon nyt lapsi ja täti. Täđilä oon huivi päässä ja iso sininen takki päälä. ¶
– Kuule täti, mie olin tanssissa tääppä koulun jälkhiin, lapsi sannoo iloisesti. ¶
Täđin ilmheestä näkkyy heti ette hän ei tykkää siitä. ¶
– Sie et mishään nimessä saa mennä sinne, tanssi oon synti! ¶
Lapsi kattoo häntä, eikä ymmärä mitä oon tehny väärin. Kaiken tämän mie katton niin ko kärpänen seinälä. Jälkhiin mie olen ushein ajatellu ette ”tanssi” ei varmasti tarkoittannu hänele sammaa ko minule silloin. Piian se olis auttanu jos mie olisin muistelu vähän sen ympäri millainen tapattuma se oli, ette siinä oli tyhä tyttäriitä, kaikki tanssithiin niin ko yhtenä rivinä ja ette se oli niin ko ”gymnastikki” musikin tahđissa. ¶
Sitte täti kattoo suorhaan minnuu, enkä ennää ole kärpänen seinälä. ¶
– Saanko minun kauppaamalistan? hän sannoo minule eikä pikkulapsele. Panen käđen plakkarihiin, ja sielä oon … täđin kauppaamalista! ¶
– Tässä kauppaamalista, mie sanon hälle. ¶
– Hyvä, hän tyhä vastaa. Hän ja pikkulapsi menhään tavalisele kauppaamamukale. Het menhään Mega-kaupphaan ja ko het tulhaan ulos het kannethaan issoi pussii. ¶
– Pieni hetki, täti sannoo ja mennee yhtäkkii kioskhiin. Ko hän tullee ulos hän anttaa lapsele yhđen paketin Pokémon-korttii. Lapsi kattoskelee häntä suu auki, niin ko hän olis puđonu kuusta. Eikä lapsi heti ymmärä mitä oon saanu. ¶
– Kiitos eli takk, hän lopuksi mumissee. ¶
Tämänki mie muistan hyvin. Tavalisesti täti sanoi ette: ”Korttiin pellaaminen oon synti”. Se ei ollu ushein mutta oli olemassa tämmöissii hetkii, ko hän itte toimii ommii reekeliitä vasthaan. ¶
Mie näjen nyt ette huonet oon muuttunu. Sen oon visshiin nyt renoveerattu, vaikka siinä oon vieläki jotaki vanhaasta ja uuđestaki aijasta. Kaikki sukulaiset ja ihmiset kekkä koskhaan olen tuntenu seisothaan siinä. Siinä oon ovi jonka ylitte hengathaan kartiinit. Täti tullee praatimhaan minule. ¶
– Noh, oletko sie yhthään viisastunnu sinun identtiteettihommista? Sie olet nyt usheesti kysyny minulta mitä mieltä mie olen siitä, mutta mitä mieltä sie nyt itte olet? ¶
Hän tyhä nauraa. ¶
– Sie taisit taas unheettaat avvaimet. Montako kerttaa mie olen sanonu ette sie häyđyt ottaat paremin vaarin sinun neuvoista! ¶
Sitte hän anttaa minule … piiliavvaimet! Net oon vishiin olheet hänelä kohta koko aijan. ¶
– Mutta missä oon nyt piili? ¶
Täti aukaissee kartiinit, ja sielä seissoo … minun piili. Valvheila mie ajan takaisin tullevaisuutheen, ja tie jatkuu eđessä. Silloin mie hunteeraan: ¶
Oonko se niin ette fangittaat menheisyyttä oon niin ko heittäät hiettaa ilmhaan ja freistata saađa sen kiini sormila? Se saapi piian joitaki hietasilmii kiini, piian enämen jos sinula oon siivilä, mutta ei koskhaan kaikkee. Oonko se sitte parempi valita enämen tietoisesti? Ja mikkä oon net assiit jokka halluuma myötä tullevaisuutheen?  ¶
VALAS OON TÄÄLÄ    ¶
Harvoin oli Vookissa yhtä hoppu ko silloin ko valassöyttä oli tulemassa.  ¶
Raakana eli paistettunna, Rex oli koira mikä ymmärsi valhaan pääle. Mamma oli vielä parempi, hän oli aivan lumoutunnu tuosta valtavasta merielläimestä missä oli niin valtavasti lihhaa. Mie luulen ette se tuli siitä mitä mamma oli kokenu sođan aikana. Mamma oli yhđeksen ko sota syttyi, ja pelkkää luuta ja nahkaa ko se loppui. ”Niin laiha ja posket kuopala ko mie olin jälkhiin sođan”, mamma oon muistelu evakueeringista ja sođan lopusta, ”net lähätethiin minun kuurile. Lihotuskuurile. ”Ja mitä pohjaisemppaa kläpit olthiin pois, sitä laihemat net olthiin. Niin ette mamma-riepu, mie kläppinä hunteerasin, ko sehän oli pois mailman kaikkiin pohjaissiimasta kaupungista. Nuoin neljentoistavuotisenna mamman kuljetethiin laivala Etelä-Norjasta Tanmarkkhuun. Sielä se joutui yhtheen siivhoon ja hyvinsyönheesseen kauppamiesper-heesseen, ja muisteli hiljemin ette sielä oli oikhein ihana olla norjalainen. Mutta jos hänelä jälkhiin sođan olthiin posket yhtä ymmyräiset ko tanmarkkulaisila, se hän oon häytyny taas laittuut sillä ko mie muistan ette mamma oli tasan sama hoikka. Vaikka hän siis valhaanhimossa voitti yli nälkäisten koiriin. Harvoin oli Vookissa yhtä hoppu ko silloin ko valassöyttä oli tulemassa. Hyvälä säälä sen saattoi nähđä jo kauvoin ennen ko se oli haminabasengissa. Raskhaassa lastissa, nälkäiset kajavat maston ja toppitynnyrin ympärillä. ¶
”Valas tullee, valas tullee!” sanothiin ihmiset, napathiin kläpit myötä ja rukatethiin haminhaan. ¶
Mutta valmistelu alkoi paljon ennen. Kuitenki meilä kotona. Mamman tärkkein varraaminen oli se ette vettäät sparkin sisäle talhoon. Se halus olla sikkari ette kukhaan ei ollu sallaa lainanu luurankamaista ajoneuvoo niin ette se olis reisussa justhiin ko hän tartti sitä kaikkiin enniimitten. Sparkki, niin ko mie muistan, se seisoi valmhiina kangissa päivittäin etukätheen, etupää kohđi ulko-ovvee. Tavustalla naakiskeli mamma, valmhiina rynttäämhään prykyle ja pärjäämhään oman osan vuođen saalhiista. Se tiesi ette piti olla ensimäisten joukossa, silloin nimittäin sai parhaat lihanpalat. ¶
Sama tärkkee ko teräsjalaksinen kulkuneuvo, olthiin vehkheet valhaanlihhaa varten. Met torasimma niitten kansa kangissa päivittäin; pyttyin ja tamppuin mitä mamma oli laittanu keskele laattiita ette pääsis lähtemhään hopusti, niihin oli helppo kumpustaat. Mamma otti framile kansa plastipussii ette sais täyttäät net ihanalla valhaanlihala ja hengastaat sparkin hantaakhiin. ¶
Mie tuskin olin ainua Vookin kläpiistä jota oli komenettu ette piti olla likelä kottoo ko alkoi kiertämhään huhu ette valas oli tulemassa. Niin ette sen sijhaan ette olisin ollu kaalamassa muitten kläppiin kansa Storfjellile tieraamhaan Lumirito tullee, mie pysyttelin likelä kottoo ja tehin enkeliitä lumheen. ¶
Koko tokan niitä. Jälkhiin mie seisoin ja silmäilin taivhaale. En sillä ette olisin kattelu oikkeitten enkeliitten pörhään, mutta ette saisin napatuksi lumihiutalheita kielele. Sitte mie tehin lumiäijän, se otti asenon likelä pilvenkorkukaista lumipolkkuu talon ja tien välissä. ¶
Lumiäijä sai kyylrötterin nenäksi ja mustat knapit silmiksi. Sitte mie otin kaksi oksaa äiđin haakipuusta, pihlajasta mikä vuođesta toisesheen oli kieltyny kuolemasta, ja nämät oksat mie panin lumiäijäle käsiksi niin ette se pystyi vilkuttelemhaan ihmisille. Sitte mie nouđin vielä ristiraitaisen huivin ette se tarkenis paremin. Niin mie sitte sinä iltapäivänä olin justhiin sitomassa huivii lumiäijän kaulan ympäri ko joku laukkoi sivvu ylös tietä. Vakala kursila kohđi Vookin keskipaikkaa. Talvitakki liuhtoin, keltainen pesopytty toisessa kourassa ja punainen toisessa. Vaimo havaitti lumiäijän ja minun siinä ko seisoima ja pyyristelimä. ¶
”Maureen?” mie kuulin ette se huusi. ”Ettäkö tet ole vielä menheet?” ¶
Mie näjin ette se oli yksi mamman tuttu. ¶
“Juokse nyt sisäle äiđin tykö ja sano sille ette nyt…” Pyttykäđet lennethiin ilmhaan ko liukas kaljama meinas kaattaat vaimon seläle. ”Ette nyt valas on täälä.” ¶
Vaimo laukkoi kaljamaa huolettomasti ja katos alas törmää. Mie itte olin niin hopusti menemässä ette lumiäijän huivi huiskatteli. Huusin mammaa sikkaristi viisitoista kerttaa ennen ko pääsin ulko-ovele. En löytäny mammaa en kangista enkä köökistä. Mutta tuvasta. Missä se oli leppäämässä ittensä lempituolissa. ¶
Mamma-riepu, ko se oli päivittäin kurkkinu kartiiniiten välistä ja ođottannu ette valas tulis. Nyt ko se valas oli viimen täälä, hän löysi ittensä nukkumasta TV:n eđestä. Kokonhansa ulkona niistä säämerkiistä mitä hän muutoin olis havainu fastilta paikalta klasipielestä. ¶
”Häh!?” Tuoli paukatti ko mamma ryntäs pysthöön, hykset sekaisin ja silmät ymmyräisenä. ”Oonko valas tullu?” ¶
Mie nyökätin innokkhaasti. Mamma freistas päästä liikkheele, mutta sai aikhaan tyhä villin piruetin eikä päässy mihinkhään. Mie luulen ette se vielä unisteli. Ja ko Rex tuli tuphaan ja näki mitä mamma hommaili, alkoi seki pyörimhään ympyrää. Se juoksi ringissa laattiila, niin ko sillä olis ollu kana plokattavana omaa hännälä. Sitte mamma sai takaisin ymmäryksen. Ja Rex pysättyi ja jäi tuijottamhaan. ¶
”Varjelkhoon!” ¶
Rex kantapäissä mamma laukkoi porstuusseen missä sparkki oli valmhiina lähthöön. Hän repäisi myötä takin ja talvikengät, sai myötä tampun ja pytyt ja pussit, sitte hän nosti sparkin ja sihtas ulko-ovheen. Muistan ette mammala oli aivan oma teknikki, se ei nostanu käsilä mutta kyynespäilä. Hantaaki molemissa kyynespäämukissa, silloin käđet olthiin vaphaat kantamhaan muita tavaroita. Sparkki etumaisena se juoksi täyttä faarttii olko-ovele, ja ensimäiseksi se kaatoi Rexin. ¶
Sitte net sännithiin ulos ovesta ja porthaile, sparkki ja Rex, tamppu ja ämpärit. Eriskumhaista, pyöriivää hommailuu. Rex oli viisas koira. Ette välttäis villisti heiluuvat jalakset mikkä leikathiin ympäri ko valtavat sakset, se freistas rikkoot painovoimala’in. Ainua uskottava ratkaisu, siltä se näytti, oli ette ođotti pari meetterii ylhäälä ilmassa. Se hyppi ette hyppi, monta kerttaa ylös alas porthaila. Ennen ko teki tiikerihypyn ja karkas. ¶
”Met hääđymä mennä nyt!” mamma huusi, hän lykästyi saamhaan sparkin oikhein, kokos pytyt ja tampun ja oli valmis ¶
Sen verran olima oppinheet varhemista vahingoista ette tiesimä ette paras oli pittäät painopunktin mahđolisiman alhaala.  ¶
Mie piđïn istattaat alas sparkin istuimelle, sylissä oikkee matrjoškaäppö astiita mihin piti saađa valasta. Minun ylipuolela mamma räknäs tavaroita. Sparkki, kläppi, koira. Tamppu, pyttyi ja ämpäriitä. Plastipussii syvälä takin plakkarissa. Plompukka toisessa. ¶
«Ja nyt menthiin!» ¶
Ja niin met menimäki. Faartila lumiäijän sivvu niin ette se mistansi menän, käänyimä tiukasti oikkeele roskakassin kohđalta, ja sukalsimma alas Øvergataa. Mamma, mie ajattelin kyynelheitten virratessa, se pitäis olla meiđän paikalisen tyyräinmaafian kunniajäsen. Tai testipilottinna sotaväjessä. Mie lymysin tampun taka, siinä oli kaksi lujjaa hantaakkii mistä pittäät kiini. Lisäksi sama fiini punafäri ko piiliin jarrunävöissä. Meiđän takana Rex koitteli pyssyyt vauhđissa myötä. ¶
Pää kumarassa mamma huilas Øvergatalta yli Storgatan. Piilii se ei juuri pöläny, niilä oli Vookissa velvolisuus anttaat tietä ko tieđossa oli valas, lisäksi met olima niin hopusti yli tien ette mahđolisuutta jouttuut yliajetuksi ei juuri ollu. Ei, se mitä mamma enniiten pölkäs, oli ette jalakset osathiin paljhaasseen asfaltthiin. Sen verran olima oppinheet varhemista vahingoista ette tiesimä ette paras oli pittäät painopunktin mahđolisiman alhaala. Ja ko jalakset olthiin lyhykäisesti satanheet kipenheitä meiđän ylittäissä Storgataa, se piti kaarttaat oikkeelekäsin sivvutiele ennen postitalon kryssii. Mukassa sparkki painui yhđele jalakselle, ja siinä ko met mamman kansa nojasimma pitkäle toisheen suunthaan ette emmä kaatuis, mie näjin Rexin. Lumituiskussa meiđän takana. Käpälät villissä laukassa seki nojas viinthoon, se muistutti gepardii TV:ssä ko gaselli yhtäkkii vaihettaa suunttaa. ¶
Sitte jo olimaki prykylä. Missä mamma iski kantapäät lumheen niin ette mie melkhein putosin ennen ko kerkesimmä prykyn reunale. Sielä met näjimä ette mamman tuttu seisoi selkä päin, pytyt vieressä. Se tuijotti merele ja näytti ko olis aikonu hypätä. ¶
«Se oon ollu täälä», mie kuulin mamman mutisseevan samala ko met juoksima. «Nyt se oon menny. Ei tullu mithään valasta meile.» ¶
Mutta valasta met kuitenki saima. Met emmä mamman tutun kansa olheetkhaan viimiset. Met olima ensimäiset. ¶
«Niin, met olema ensimäiset», vaimo viittoi tytyväisenä merele. «Ja nyt se oon tulemassa. Mie näjin mastonävön kottoo, se oli kaukana merelä.» ¶
Rex horjatteli tykö. Istui alas ja saaloi kauvoin, kieli pitkälä ja kattanto tyyhänä. ¶
Vähitellen prykyle tuli kansa muita vookilaissii, mutisthiin toinen toisele pussit ja pytyt käđessä. Mutta synttyyvässä raiđossa met olima ensimäiset, mamman tuttu, mamma, Rex ja mie. Makreassa oppii varhain ette se oon epäloogilista toivetajattelluu luula ette se myytti ette viimisistä tultais ensimäiset, olis tosi. ¶
Pimmeyđestä iti venet toppitynnyrin kansa ja seilas lopultaki haminabasenkhiin. Motori jyskytti ko valtava terässyđän, täkilä pyöriskeli ihmissii ja hommathiin köyssiin kansa ette saatettais ottaat maihin. Rex nuoleskeli huulii, venheessä met näjimä ette ihmiset valmistelthiin valhaanlihhaa myynthiin. ¶
«Oonko teilä valasta nokko? Meile kaikile?» mamman tuttu ihmetteli ko venet tömätti prykhyyn, ja nosteli toivorikkhaasti ittensä pyttyi. ¶
«Pitäis kyllä olla», kuului venheestä vastaus. ¶
Niin sitte kaikki saathiin valasta, ja met seisoima etumaisena ihmisraiđossa jokka kaikki haluthiin oijenttaat ittensä tamput, pytyt ja pussit. Se oli harras hetki; oijenttaat kantamavehkheet laiđan yli, nähđä kunka lihan leikathiin ja pytyt ja tamput täytethiin reunoi myöđen. Mie muistan ette muut ihmiset seisothiin prykylä ringissä ja kattelthiin. Pytyt käsissä, kalppeen katunävön alla, mie muistan heiđän muođot harmaajina, vähän ahnheina, niin ko net olis olheet Hamsunin Nälästä. ¶
Ensimäiseksi täytethiin meiđän punaisen plastitampun reunaa myöđen. Kiilttäävän mustii möhkälheitä ensiklassista lihhaa. Sitte meiđän pytyt saathiin painoo ennen ko plastipussit saathiin hunteeraamista ko niihin panthiin paljon pienii priiman patalihan palloi. Rex kurkotti päätä ko kunnon kappelet lihhaa lensi kaaressa laiđan yli ja prykyle. Se nappas palan ilmasta ette kukhaan muu ei kerkkeis siihen. Ko met mamman kansa jo luulthiin ette olima saanheet valhaanlihhaa nokko, tuli yksi laivamies laiđale ison lihanpalan kansa. Se oli niin painaava ette se mies ei kyllä ennää ollu mikhään ”lettmatros”, niin ko ruijaksi sanothaan. ¶
«Tämän lihan saatta ilman», matruusi sanoi. «Se oon tuole kaverille tuola.» ¶
Matruusi nyökätti Rexin suunthaan. Joka heti istui maahan, nuoli huulii ja alkoi heiluttamhaan hänttää. ¶
«Se oon vähäsen sitkeemppää tämä liha», sanoi siivo merimies, «mutta se kuitenki oon makkee. Siis tuole teiđän hauskale hukale.» ¶
Met kiitimä ja otima vasthaan, maksoima ja lähđimä prykyn ihmisahthauđesta. Kotiapäin vauhti oli toisenlainen. Vaivaloiset vastalheet, net olthiit raskhaimat. Mie tamppu käsissä, mamma työntämässä sparkkii täppitäyđet pytyt ja pussit henkkaamassa hantaakiista. Sparkin istuimella se valtava valhaankappalet minkä Rex sai ittelensä. Valtava arpanapula mikä täytti koko istuimen ja höyrys kylmässä ilmassa. Lihapaloista tippuskeli pisaroita, ja Rex kulki meiđän perässä ja söi punaista lunta. ¶
Tämä oli talvela 1979 vain oliko se 1980, ja semmoisessa verisessä huvituksessa ja ruvanrunshauđessa saathin Vookin kläpit olla myötä. Lopun ilttaa meiđän telefooni ringas myöthäänsä. Kađotetut sielut jokka asuthiin meitä kauvempanna haminasta ja huhupörsistä. ¶
«Se oon täälä, häh? Valas? Oonko se tođesti tullu?» kuului toisesta päästä, ja mamma kuivas vertä vyöliinhaan, tarttui taas kärsivällisesti röörhiin ko se ringas, ja vastas ette joo vain, valas oli tullu. ¶
Mamma leikkeli issoimat lihanpalat passelhiin palhoin, sparkki talon ulkopuolela ja rauha sielussa nyt ko kylmäkaappi oli täysi. Samala oli paistinpannu täyđessä piđossa ja truiskutti rassuuta siinä ko mamma oli laittamassa keskipäivää. Ruijan nimi Magerøy ei sinä päivänä ollu oikkee nimi paikale. ¶
Veres valaspiffi ja keitetyt puteetit, kaalimuusi, pruunikastet ja puolat. Juhlaruoka ja ikuisesti muistettava gastronoomilinen muisto merenrannan lapsele. Jälkhiin saima ushein valasta keskipäiväksi, usheimitten pannussa paistettunna ja jälkhiin ihanassa pruunikastheessa lämmitettynä. ¶
Valas, met tiesimä sen kumpiki tuona iltana ko viiminen pussi oli kylmäkaapissa ja melkhein emmä saanheet kantta kiini, tänä vuona se oli tullu meiđän tykö ja pysyiski. ¶
Mie ajan omala piililä kotikylän läpitte. Samassa ko kylä oon takana näjen ette heti tullee toinen kylä vasthaan. Ko mie olen likelä näjen ette oon se sama paikka ko ennen, paitti ette oon vähemän rakenuksii. Kyllä tämä oli viekas! Mie kohotan kuitenki tyhä olkapäitä ja ajan etheenpäin. Sama tapattuu kolmanen kerran, mutta nyt kaikki pytingit oon poissa ja eđessä tie loppuu ja huomaan ette piiliavvaimet oon poissa! Mie olen ajanu minun kotipaikan lapsuutheen. Kaikki näyttää siltä niin ko minule oon muisteltu tahi niin ko mie olen nähny vanhoista kuvista. ¶
Missä net piiliavvaimet oikhein oon? Ja nyt mie hiljestyn flyvhiin! Jossaki tullevaisuuđessa se lensi ilman minutta. Panakassa ei ole yhthään lentohaminaa. Sielä oon tyhä koivukoita ja riekon ja jäniksen anssoi. Mie kävelen polkkuu pitkin sillä aikkaa ko tuuli freistaa vaphauttaat hykset, ja se niin ko freistaa nostaat minunki ilmhaan. Maassa ja variksenmarjanvarvuissa oon semmoinen tietty mullan ja kuivan haiju, ja kans lämpö minkä saattaa tuntteet ko aurinko oon paistanu koko päivän. Tämä oon minun paikka. Minule se ette olla kvääni ei ole kiini siitä ette minula oon kväänipuku päälä ja heilutan kvääniflakkuu kväänipäivänä. Se oon tietenki hyvä ette net oon olemassa. Kuitenki minule kokemus oon enämen kiini siitä ette kävelä näissä maisemissa ja tuntteet ette mie kuulun tänne, vaikka täälä oon hyvät ja huonot puolet. Vaikka mie suljen silmät ja tieđän ette mailmassa oon paljon muitaki kaunhiita paikkoi, niin oon kuitenki tämän maiseman minkä mie tasan näjen.Maisema ei kyllä näytä sillä laila ko moni eteläläinen saattaa luula; ei täälä ole pystöi pahtoi joita isot paarot piiskathaan, niitten päät valkkeissa vahđissa. Tuo dramaattinen maisema ei ole olemassakhaan. Minun kotipaikassa jääkauđen jäät oon silittänheet kaikki vaarat ja pahđat ymmyräisiksi. Ja oon mettä, mutta semmoinen missä puut ei kassuu isoiksi ja missä taivhaan kaikki vuođenaikkoin nävöt nävythään niin pimmeissä ko kans valoisissaki aijoissa.Mukan takana mie näjen huonheen. En ole koskhaan nähny sitä, mutta se oon kuitenki opas. Mie menen porthaita ylös ja sisäle porstuusseen, ko ovi ei ole lukuttu. Osa lomista oon sisutettu niin ko mie muistan ette pruukathiin olla 90-luvula: siinä oon paljon vaaleita puumööpeliitä ja kirkkhaita färrii, ja kuvissa kaikila oon isot kiharat hykset ja isot prillat. Toiset lomat oon mööpleerätty niin ko minun vanhan täđin tykönä. Tuola oon toolit mikkä vanha setä itte oli nikkaroinu niistä puurästistä mikkä jäi tyskäläisiltä. Seinälä ei ole muita kuvvii ko se minkä oli otettu ilmasta helikopterista. Sen vieressä henkkaa kuninkhaan ja kuningattaren hääkuva. Sielä täälä oon joitaki almanakkoi, saarnoi ja kuvvii mikkä oon leikattu ulos kalenterista. Nurkassa oon rukki. ¶
Täti istuu tavalisessa nojaamatoolissa uunin rannassa köökissä. Hän oon lukemassa jotaki postillaa ja oon justhiin samannäköinen ko silloin. Kukkimainen hamet, vaaleensininen kuđottu takki päälä, ja kaikki valttaavat pitkät paksut hykset kammattu ylös ja solmittu takapuolela. ¶
– Jaha, sie se olet. Noh millalla mennee koulussa? ¶
Äänestä mie kuulen heti ette hän oon iloinen. ¶
Mie sanon tyhä: ¶
– Se oon yli kymmenen vuotta aikkaa ette mie kerkisin koulusta. Nyt hän kattoo ylös. – Sinula alkkaa olla ikä. Aika se mennee etheenpäin ja met sen kans! Istu nyt ja laula minule. Nyt mie tieđän ette tämä häyttyy olla uni, ko minun oikkee täti ei koskhaan puhunu ommaa äiđinkieltä minule. ¶
Mie istun hänen vierheen ja laulan koko Ingen er så trygg i fare, Jesus styr du mine tanker ja koko uskontunnustuksen norjaksi. Mie muistan kans kunka pitkävetoista tämä saattoi olla ko olin pieni ja täti halus veisata virssii ja lukkeet kaikkii saarnoi. Hän niin ko unheetti aijan, ja hän olis saattanu pittäät monta tiimaa siihen, ja pienele lapsele tyhä yksi tiima oon ikuisuus. Nyt mie tekisin kohta mitä vain siihen ette mie saisin kaikki net hetket takaisin. ¶
– Jeesus styyyr duu minee tankkeer… hän alkkaa korkkeela äänelä ja venyttää jokhaista loppunuottii vähäsen. Kuitenki hällä oon hyvä mieli. Mie freistaan kyssyyt häneltä: ¶
– Kuule täti, mitä identtiteetti merkittee sinule? ¶
Täti kattoo minnuu kyssyyvästi. ¶
– Mitä sie meinaat? ¶
– Mitä sannaa sie piät sinusta ittestä? Oletko sie lappalainen, suomalainen tahi jotaki muuta?Täti pannee saarnakirjan takaisin hyllhyyn. ¶
– Minula oli kyllä muuta tekemistä ko hunteerata tuommaissii kysymyksii! Jos ihminen ajattelee tuommaissii niin hällä oon piian liian vähän tekemistä. Emmä pitänheet sitä identiteetti-sannaakhaan. Se kekkä olema oli niin ittestä selvä. Sitte kans s´oli sillä laila ette se ei ollu tarvetta semmoisheen sanhaan, ko s´oli kuitenki niin ette meitä oli enämen ko ruijalaissii. Ruijalaiset olthiin tyhä lensmanni, pappi ja hiljemin opettaajat. Semmoinen sana mitä pittäät ittestä, sitä tarvithaan tyhä, jos mennee pois kylästä ja se pittää selittäät mistä oon tullu. ¶
Mie kysyn nyt viimen sen ison vaikkeen kysymyksen: ¶
– Miksi sie et puhunu sinun ommaa kieltä minule? ¶
Hän kattoo minnuu, niin ko vastaus olis ittestä selvä. – Mie ajattelin ette sie pärjäisit paremin Ruijassa, jos sie oppisit ruijaa, ei niin ko mie. Mie olen tasan joutunu taistelemhaan ruijan kielen kans, ja kaikki oli tasan vaikkee ko piti sannoot jotaki ruijaksi ja pärjätä paperitöissä. Ei s´ollu hirveen sommaakhaan ko yläklassin ihmiset puhuthiin minule niin ko mie olisin tyhmä siksi ette en saattanu kieltä. Kans se oli sillä laila ette sen tähđen ko kohta met kaikki puhuima huonosti ruijaa, s´oli tietenki enämen tarvetta pittäät niitä ruijan sannoi mitä met saatoima. ¶
– Se oon vähän ko engelskan kans nyt, mie lissään. ¶
– Piian, joo. ¶
Voi täti, mie toivoisin ette meilä olis ollu justhiin tämmöinen keskustelu silloin. Jälkhiin mie en saata muuta ko arvata vastaukset. ¶
Mie kuulen ette ovikello rinkkaa. Täti mennee aukaisemhaan oven, ja mie alan tutkiit lommii tarkemin. Porstuusta kuuluu: ¶
– Noh ilttaa ja Jumalan rauhaa! Aijotko sie kaffii? ¶
Het kaulailhaan toinen toista. Vierhaat menhään tuphaan ja täti mennee köökhiin ja nouttaa kaffii, vähän teekakkoo ja kaffijuustoo. ¶
Samhaan aikhaan yksi lapsi tullee kothiin koulusta, pannee koulusäkin fasthaan paikkhaan peilin alle, ottaa suomenkielisen häftin mikkä oon alimala hyllylä ja mennee omhaan lomhaan. Hän lukkee häftin tekstit äänheen. Se oon selvä ette hän oon justhiin oppinu tavamhaan sanat, eikä ole vielä oppinu mikä pukstaavi vastaa mitäki ääntä suomeksi. Innostunheena lapsi tavvaa tekstin läpitte ymmärtämättä paljoo siitä mitä oon lukenu, mutta ei se haittaa. Tärkkeintä oon se ette ossaa nyt lukkeet. Pikkulapsi ei kyllä pölkkää mithään eikä perusta ette oon olemassa kaasuksiita tahi ette niitä oon noin viisitoista. Hän tyhä hyppii assiissiin siksi ette se oon soma ja ittensä selvä ette halluu oppiit kieltä. Se oon niin ko uuđen mailman oon aukaistu, ja se oon jännittäävä tutkiit mitä kaikkii löyttyy kirjahyllyistä. ¶
Kop, kop. Joku koputtaa ovvee joka kuitenki oon ravola. Toinen nepu eli pikkuserkku tullee kans lomhaan. ¶
Hän nauraa ja istuu sitte alas. Jostaki syystä hän oon ensimäinen joka puhhuu norjaa tässä unessa, vaikka hän oikkeessa elämässä oli ollu suomen kursiila. Yhđessä het lujethaan kuvaraittoo eli sarjakuvvaa sanakirjan avula. Mutta sitte telefuuni yhtäkkii rinkkaa ja pikkuserkku mennee kanghiin. Mie astun sisäle lomhaan. Lapsi kattoo yllättynheesti minnuu. Mie sanon hälle: ¶
– Oletko sie kvääni? ¶
– Joo, mie olen, vastaa lapsi. – Oonko assiita mitä häyttyy saattaat silloin ko oon kvääni? – Se oon kyllä kieli, pikkulapsi vastaa vakavasti. Sitte oon niin ko hän yhtäkkii hoksaa jotaki. – Sie puhut kieltä minun kans! Mie toivoisin ette täti ja muut puhuittais minule omala kielelä!Hän melkhein itkee. ¶
– Joo, mie muistan – tahi mie tiän ette tämä oon iso assii sinule, mie vastaan. ¶
Lapsi kattoo pikkuisen epäluuloisesti minnuu. ¶
– Oletko sie varma siitä ette sie et ala yhtäkkii puhumhaan norjaa? ¶
– Mie luppaan sen. Kuule, emmä puhu norjaa! Muutoin, miksi sie et istu tuvassa sinun täđin kans?– Hänelä oon nyt vierhaita. Mie halluun tietenki olla myötä ja kuunela, ko se oon tyhä silloin ette hän puhhuu ommaa kieltä. Mutta het piethään niin paljon sannoi mitä en saata, eikä het selitetä mitä net meinathaan tahi kekkä oon net kaikki ihmiset mistä het puhuthaan. Se oon niin ko het markeerathaan ette net assiit ei ole meinattu minule … Luulhaanko het ette mie olen tyhmä? Kyllä mie ymmärän ette heän oma kieli oon enämen tärkkee heile ko norja. Miksi mie en saa olla myötä? ¶
Lapsi alkkaa itkemhään. ¶
– Rauhoitu. Mie olen tässä, mie sanon. ¶
– Ja muut lapset ei ole intresseeranheet tästä. Koko koulu perustaa tyhä Britney Spearsista! Se oon selvä ette lapsi oon frustreerannu. Mie katton häntä säälilä. ¶
– Sinun täti ei tiä ette sie ymmärät assiin sillä laila ette hällä oon niin ko salainen klubi mihin kläpile ei ole päässyy. Hän halluu tyhä puhhuut menheistä aijoista niitten ihmisten kans jokka kans olthiin paikala silloin. Sie ja klassilaiset puhuthaan sikkaristi samala laila koulusta ja assiista mikkä oon sielä. Sinun täti ajattelee tyhä ette hän anttaa sinule paremat maholisuuet pärjätä siinä maassa missä tet asutta. Mitä koskee sinun klassilaissii, niin het varmasti kans tulhaan ymmärtämhään joskus 20 vuoen päästä ko heile piian tullee ikäkriisi. ¶
Mie istun lapsen vierheen. – Toinen assii. Koko engelskankielinen musikkimailma ei ole Britney Spears. Usko minnuu, nousu vuona oon jotaki muuta mikä oon uutta. Sie tiät ette noin kymmenen vuoen päästä se tullee olemhaan enämen tavalista ette sinun ikäiset lapset ja nuoret oon intresseeranheet näistä assiista? Justhiin se tullee olemhaan trendi. ¶
– Oikheesti? hän kyssyy isoila silmilä. ¶
– Oikheesti. ¶
Sitte mie vinkkaan lapsile ennen ko menen ulos lomasta. Yhtäkkii mie hoksaan ette piian se olis hyvä idea kyssyyt häneltä, jos hän oon nähny piiliavvaimiita, ja käänyn takaisin. Mutta mie huomaan ette nyt loma oon muuttunu eikä kläppii nävy misthään. Sen sijhaan keskelä lommaa oon trapun pää. Hämmästynheenä mie huomaan ette toinen pää olestuu keskelä kuvvaa joka henkkaa seinälä. Raami oon kultainen ja korreesti tehty. Kuvassa oon … minun piiliavvaimet! Mie menen likemäksi ja näjen ette avvaimet ei ole malattu, mutta net oon niin ko klasiruuđun takana. Mie aukaisen klasin raamin varovaisesti, mutta takana ei ole avvaimiita mutta ahđas tunneli. ¶
Karine ja kađonu loru ¶
Perintö  ¶
Karine kyläilee Margrethe-ämmin tykönä vanhoittenkoissa. –Mie en tieny sitä silloin, mutta tämä oli yksi viimisistä kerroista ette kohattelin ämmii. Mutta ennen ko hän kuoli hän antoi minule erilaisen perinön. ¶
Karine ja Kine asuthaan Pyssyjovessa, pienessä kylässä kaukana pohjaisessa Norjassa. Se oon vähän eriskumhainen. Moni kyläihminen puhhuu muuta kieltä ko norjaa. Sen nimi oon kvääni. Sekä Karine ja Kine saatethaan puhhuut vähän kväänii. Mutta muutoin het oon niin ko usheimat nuoret tyttäret. Het tykäthään pyntätä ittensä, ja kuunela musikkii. ¶
Alku  ¶
Se alkoi vuosi aikkaa. Se oon kesä. Karine ja Kine tehhään musikkii kotona Pyssyjovessa. Het unistelhaan siitä ette pelata sisäle lootin cd:heen. –Mutta kunka met saatama tehhä laulun tekstit? Met emmä pystynheet mihinkhään eilen. Piian met saatama pittäät jotaki mikä oon jo tehty? Mutta se häyttyy olla jotaki missä oon rytmi, ajattellee Karine. ¶
Se oon aamu. Karine herrää kovhiin äänhiin mikkä oon ulkkoo siljola. Hän aukaisee klasin. Se oon pappa joka työtelee. ¶
–Sie mellastat niin paljon, Karine sannoo. ¶
–Mie en mellasta, pappa vastaa. ¶
–Oletko sie jo valvheila? Menemäkö Lemmijokheen tääpänä? ¶
–Okei. ¶
Piilissä Karine ajattellee ämmii. Ko hän asui kotona, hän muisteli paljon vanhoista aijoista. Jännittääviitä assiita mistä kohta kukhaan ei tiä. Jotaki semmoista olis hyvä olla myötä loothiin. ¶
–Sen häymä saaha aikhaan, Karine ajattellee. ¶
Lemmijovessa Karine mennee suorhaan biblioteekkhiin. Vaimo kassan takana mujoilee hänele. ¶
–Hei, mie hajen joitaki kväänin kirjoi, hän sannoo. ¶
–Se ei ole sikkari ette meilä oon kovinkhaan paljon kväänin kirjoi, hän vastaa. ¶
–Piian mie kuitenki saatan löyttäät jotaki täältä, Karine ajattellee ja kyssyy jos vaimo saattaa hakkeet. Hän löyttää joitaki kirjoi mikkä het plaarathaan läpitte. Mutta siinä ei ole mithään kvääniassiista. ¶
–Ei, mie häyn vishiin hakkeet muista paikoista, Karine sannoo. ¶
–Tästä tullee jännittäävää. Se oon justhiin niin ko detektiivityö, vaimo sannoo. ¶
Karine ja Kine  ¶
Pyssyjoki oon Porsangin komuunissa, Finmarkussa, kaukana pohjaisessa Norjassa. Tämä komuuni oli ensimäinen maassa joka sai nimen kolmela kielelä, norjaksi, saameksi ja kvääniksi. Pyssyjokheen ensimäiset kväänit tulthiin enämen ko 300 vuotta aikkaa. Het tulthiin Kaarasjoven kautta, Tornionlaksosta, raja-alalta joka oon Suomen ja Ruottin välissä. Silloin merisaamelaiset asuthiin jo alassa, ja tunturisaamelaiset menthiin sinne porroin kans joka kevväimellä. Mutta laksossa Pyssyjoven vieressä ei asunu kethään. Sinne kväänit asetuthiin asumhaan. ¶
Karinen mielestä se oon soma assuut maapruukissa. Kine tykkää auttaat häntä navetassa. Het annethaan lehmile ruokkaa ja autethaan lypsäät. Ja het tykäthään kans kiusata lehmii ja silittäät vasikoita. Ei se tehe mithään ko vaattheissiin tullee navettahaiju. ¶
Koira Sassy ja Karine piethään ette se oon soma ko yksi vasikoista päässee irti. Silloin se laukkoo niin happelasti ko se jaksaa, hyppii ja tansaa. Sassy haukkuu ja Karine nauraa. ¶
Mutta pappa ei naura. Se oon hän joka häyttyy laukkoot sen pörhään ja fangittaat sen narula. Jos se saapi laukkoot vaphaasti se saattaa karata, eikä sitä löyvy ennää. Mutta vasikka ei ollenkhaan tykkää siitä ko sen otethaan kiini. Se kamppailee vasthaan, ja se oon niin väkkeevä ette pappa pystyy justhiin saamhaan sen taas sisäle navetthaan. ¶
Se ei ole saman sommaa ko pittää lähättäät purrit slahtarhiin. ¶
Silloin se oon parempi työtelä kotipuolela. Sielä Karine muistelee ittestä ja omasta elämästä. Hän muistelee Pyssyjoven kylästä ja kvääniistä. Ja sitte hän muistelee poplaulusta minkä hän ja Kine tekkee. Hän saattaa istuut tiimoittain daatan eessä jos mamma ei toppaa häntä. Esimerkiksi ette pyyttäät kyläilemhään ämmii. ¶
Da er det bedre å jobbe med hjemmesida. Der forteller Karine om seg selv og livet sitt. Hun forteller om bygda Børselv og om kvenene. Og så forteller hun om poplåten hun og Kine skal lage. Hun kan sitte timevis foran datamaskina hvis ikke mamma avbryter henne. For eksempel for å be henne dra og besøke bestemor. ¶
Ämmi  ¶
Kauvoin ämmi asui kotona maapruukissa, mutta nyt hän oon siirtyny vanhoittenkothiin. Karine tykkää kyläilä hänen tykönä. Hän kaippaa ämmii. Se oli fiini ko hän asui kotona. Silloin ämmi muisteli paljon jännittääviitä muisteluksii vanhaasta aijasta, siitä aijasta ko hän oli nuori. Moni assuuja saattoi kaikkee kolme kieltä. ¶
Vanhoittenkothiin ei ole pitkä matka. Se oon fiini sykkelimukka kylän läpitte, sivvu kafean, mamman ja papan ystäviitten huonheitten, kirkon ja rukkhoushuonheitten. ¶
–Hyvvää päivää! Menneekö hyvin? kyssyy Karine. ¶
–Joo, se mennee hyvin, ämmi vastaa. Entäs sinun kans? ¶
–Joo, se mennee hyvin, Karine vastaa. ¶
–Koska koulu alkkaa? ämmi kyssyy. ¶
–Mie luulen ette se oon 18. päivä. ¶
Ämmi oon opettannu Karinelle mikkä net eri sormet oon kvääniksi – jokku muistuttaa vähän norjalaissii nimmii, ko taas toiset oon täysin erilaiset. ¶
Nyt Karine halluu tiettäät jos ämmi saattaa joitaki vanhoi kväänin lorrui mikkä hän ja Kine saatethaan pittäät poplaulun tekstinä. Jotaki hän oppi lapsena. Mutta sitte ämmi vain vastaa: –Ei, en mie muista. ¶
Hän oon vaipunu, eikä pysty ajattelemhaan. ¶
Karine meinaa ette se oon synti ko ämmi oon alkanu unheettaat niin paljon. Hän kyllä saattoi niin paljon kväänin lorrui, mutta yhtäkkii ämmi muistaa vähän: ¶
–Maanantaina makkarat vallaat, tiistaina tikkhuun tukkiit… Mutta sitte hän ei muista ennää. ¶
Annan loru  ¶
Se oli hyvä ko ämmi muisti vähän, Karine ajattelee. Hän oon sikkari siitä ette ämmi oon muistelu hänele viikonpäivälorun varhemin. Mutta silloin hän oli nuorempi, eikä kuuntelu niin tarkkhaan. ¶
Kine oon sammaa mieltä siitä ette loru olis passanu hyvin laulun teksthiin. Mutta jos het aijothaan pittäät sitä, niin het häythään löyttäät loput lorusta. Nyt heilä oon kyllä tyhä maanantai ja tiistai. Sehän oon viisi viikonpäivää mikkä häyttyy vielä löyttäät. ¶
Karine hakkee internetistä. Sielä lukkee vähän kvääniistä, mutta ei paljon. Ja ko hän hakkee sanala kvääni, niin hän ushein jouttuu uusnorjan sivvhuin, ko uusnorjaksi “kven” on sama ko “hvem” kirjanorjaksi. ¶
Kväänit oon yksi Norjan viiestä nasunaalista minoriteetista … Karine lukkee. Kväänin oon hyväksytty ittenäisenä kielenä … hän lukkee toisessa paikassa. Mutta ämmin vanhaata lorruu hän ei löyä.. ¶
Karine anttaa alle sen kans ette hakkeet internetistä. Sen sijhaan hän mennee mamman ja papan myötä kalanpyytömukale. Pyssyjovessa oon paljon hyvvii pyytöpaikkoi. Tääpänä het menhään ylös johonki paikkhaan missä joki leikkaa vaaran ahthaan lakson läpitte. Justhiin alhaala oon hyvä pyytöpaikka. Sielä se saattaa seissoot pahan päälä ja nähhä kalat jovesta jos oon varovainen. ¶
Ko het oon perilä niin Anna oon jo sielä. Hän oon yksi ankarista lohenpyyttääjistä. Nyt hän oon sytyttänŧ valkkeen ja ottanu kaffipausin. –O, se tullee ihmissii, hän sannoo. Istukkaa alas ja juokkaa kaffii, hän sannoo. ¶
Karine halluu kuula jos Anna oon kuulu lorruu jonka alkuosan ämmi muisti, se joka oon viikonpäivistä. Anna oon yksi harvoista kenelä oon kvääni äitinkielenä, ja vieläki pittää kieltä. ¶
Mutta Anna ei saata tätä lorruu. Hän oon kuulu sen Karinen ämmiltä, mutta ei muista mithään siitä. ¶
–Mutta mie saatan sitä lauluu mitä het pruukathiin laulaat lapsile silloin ko het piethiin nukkuut. –Tullan, lullan, tupakkarulla … Anna laulaa. ¶
Sen jälkhiin ko oon pyyetty kallaa ja syöty makkaroita Karine pannee nukkumhaan. Hän unistellee ämmin lorusta … maanantai, tiistai ... ¶
Hakeminen jatkuu  ¶
Sehän häyttyy olla joku täälä Pyssyjovessa joka muistaa sen vanhaan lorun, Karine ajatellee. ¶
Piian mie häyn kyssyyt vanhemanpuolen ihmisiltä? Kväänitapattumassa oon kyllä paljon jokka saatethaan vanhaata kieltä. ¶
Kväänitapattuma oon Bungalåvenissa, vanhaassa navetassa jonka oon rakenettu kafeaksi. Täälä ihmiset kohatelhaan toinen toista siksi ette syyä suolalihhaa, mätikakkkoo ja verikakkoo. Mutta kaikista tärkkein oon ette het kohatelhaan muita joile puhhuut kväänii. ¶
Kväänitapattumassa Karine kohattelee Egilin. Piian hän saattaa auttaat. –Mie freistaan löyttäät vanhaan lorun jonka ämmi pruukas muistela, se oon viikonpäivistä, Karine muistelee. –Mie olen kans kuulu näistä viikonpäivistä, Egil vastaa. –Oliko se joka alkoi maanantaina? –Joo, Karine vastaa. –Tiistaina tikkhuun tukkiit, jotaki semmoista olen kuulu, sannoo Egil. –Keskiviikkona keittäät, tuorestaina syöä, mie saatan muistaat. Mie en saata muistaat mitä pittää tehhä perjantaina ja sunnuntaina, Egil sannoo. ¶
–Niin fiini homma ko Egil muisti vähän lissää siitä lorusta, Karine ajattelee ko hän istuu kotona tv:en eessä ja syöpi keksii ja juopi maittoo. Sassy oon hyppiny hänen sylhiin. Hän kans halluu keksii. ¶
Se oon fiini kesäilta. Tähän vuoenaikhaan aurinko ei laske, mutta paistaa janturin ympäri. Siksi kuttuthaan Finmarkkuu keskiyöauringon maaksi. ¶
Karinela oon vaikkeuksii saaha unta. Näkhöön hän oon harjaintunnu, mutta loru ei päästä irti. Silloin ko hän viimein nukattaa niin hän unistellee siitä. Maanantaina… ¶
–Piian ämmi muistaa lissää nyt ko hän oon löytäny lissää päivii? Karine ajattellee. ¶
–Hei, ämmi, Karine sannoo. ¶
–Hei, ämmi vastaa. ¶
–Kunka se mennee sinun jalan kans? ¶
–Se mennee hyvin. ¶
–Mie olen löytäny uuen setningin siihen lorhuun minkä muistelit minule. Se mennee näin: Keskiviikkona keittäät … muistatko sie lissää lorusta nyt? ¶
–En, ämmi vastaa. ¶
O, mie häyn saaha ämmin muistamhaan lissää. Eikö Egil sanonu jotaki tuorestaista kans? Silloin ämmi muistaa kaikki päivät ja vielä tuorestain. Tuorestaina tungan tukkiit … Mutta sitte ämmi ei ennää halluu enämen. Hän oon vaipunu. ¶
Uni  ¶
Kine ja Karine yötythään ushein toinen toisen tykönä. Het ilvetithään, naurethaan ja praatithaan kaikesta maholisesta kauvoin yöhön saakka. Mutta tällä kerrala Karine ajattellee ennimiitten vanhaata lorruu mitä hän ei ole pystyny löytämhään. ¶
–Meiltä kyllä vielä vailuu kolme viikonpäivää, piian met vain unheetamma koko lorun, hän ajattelee. Mutta Kine ei ole sitä mieltä, eikä oikkheesti Karinekhaan. Hethän häythään saaha aikhaan kväänirapin. ¶
Mutta sitte se tapattuu jotaki viekasta. Ko Karine kattoo peilhiin niin hän ei näje itteensä, mutta tyttären vanhoissa vaattheissa. Hän muistuttaa vähän ämmii lapsena. ¶
–Mikä se oon? ¶
–Olenko mie alkanu hourata? Karine ajattellee. ¶
Sinä yönä Karine unistellee paljon. Hän näkkee ison kentän missä jokku lapset tierathaan. Se häyttyy olla vanhaassa aijassa ko lapsila oon muita vaattheita ko nykyaijan lapsila. Het laukothaan, hypithään ja tierathaan ette fiervan raakut oon erilaiset elävät. ¶
Unessa hän taas näkkee tyttären joka muistuttaa ämmii nuorena. Tytär sannoo lorun jota Karine hakkee. Maanantaina... Tiistaina … aivan tuorestaihin saakka. Justhiin silloin mamma tullee ja herättää Karinen. –Sie häyt nousta. Mie olen tehny sinule aamuruvan. Sitte Karine ei unessa saa tiettäät lorun loppuu. ¶
Ratkaisu  ¶
Karine herättää Kinen. –Met häymä mennä ulos ja syklätä. Hän muistelee Kinele unesta. –Se oli viekas uni, Karine sannoo. Kine meinaa sammaa. ¶
Karine ei ole sikkari jos hän oon nähny unen kentän varhemin. –Met häymä mennä ulos ja hakkeet, Kine. ¶
Niin het lähethään sykläämhään kylän läpitte. Yhtäkkii het topathaan. –Sielä oon niitty, Kine sannoo. ¶
–Se oli tämä kenttä minkä mie näjin unessa. Met häymä ottaat ämmin myötä tänne. Piian hän silloin muistaa enämen. ¶
Mamma ja Karine hajethaan ämmin vanhoittenkoista. Het ajethaan niityn tykö. Myötä heilä oon kuvat taloista mikkä seisothiin sielä ennen. Se oli paljon pienii hirsitalloi mikkä het kekkä asuthiin sielä olthiin itte rakentanheet. Heilä oli huonet missä assuut, yksi missä laitethiin ruokkaa, toinen missä säilytethiin tavaroita ja neuvoi, sauna missä saunothiin ja turvetgammi tahi navetta elläimiitä varten. ¶
–Sielä oon se huonet missä het asuthiin, ja sielä asui Antin-Kirsti, mamma sannoo. ¶
–Katto Karine, sielä oon talo missä ämmi kasus ylös. ¶
–Muistatko sie nyt sen vanhaan lorun, sen joka oon viikonpäivistä, Karine kyssyy. Ja sielä ulkona kentälä ämmi muistaa kaikki viikonpäivät, ja mitä silloin häythiin tehhä. Sillä loru oon oikkeestansa makkaroitten laittamisesta. Se muistelee sen ympäri mitä piethään tehhä siitä saakka ko laitethaan lihamassan suolhiin maanantaina, siihen kiini ko sunnuntaina pyhkii suun sen jälkhiin ko oon syöny makkarat. ¶
Lopuksi ämmi laulaa koko lorun. –Viimen! Nyt met saatama joukon heti pelata rapin sisäle, Karine ajattellee. Nyt hänelä oon sekä koko teksti ja inspirasuuni melodiita varten. ¶
Loru ja laulu  ¶
–Kvääni oon soma kieli! Karine ajatellee ko hän ja ystävät menhään koulhuun ensimäisenä joulupäivänä kesäfeeriän jälkhiin. Hän ja Kine oon kirjoittanheet lorun tekstit ja tehnheet melodiin sille. Siitä tullee looti jossa oon paino. Ja vaikka se oon tyhä makkaroitten ympäri se kuulostaa joukon somalta kvääniksi. ¶
Vähän hiljemin syksylä Karine ja Kine saahaan tulla studihoon ja pelata sisäle lootin. Sepät musikkarit ja ääniteknikkarit autethaan heitä, ja hyvissä aijoissa ennen jouluu oon CD valmis myytäväksi. Ensimäinen kväänin poplaulu oon olemassa. Ja ko kaksi muuta nuorta tytärtä tehhään musikkivideon lootile, niin Karine ja Kine tunnethaan ette het oon vähän niin ko suuret artiistit mikkä het oon nähnheet tv:stä. ¶
Olen tulemassa hulluksi. ¶
Tartten proffiappuu. ¶
3. tas. ¶
Muistele nyt mulle sinusta. ¶
Minun pappa oli sika. ¶
Se oli se tiima. ¶
500, kiitos! ¶
Vielä sieki olet tullu hulluksi! ¶
25. Ja ko seisotta rukoilemassa, anttaakaa antheeksi kaikki mitä teilä oon joitaki vasthaan, niin ette tei  ð   än Isäki taivhaassa tullee antamhaan teile teiðän rikkomukset antheeksi. ¶
26. Mutta jos tet että anna antheeksi, sitte ei teiðän taivhaalinen Isäkhään tule antamhaan antheeksi teiðän rikkomuksii. ¶
Met olema lukenheet Raamatun tekstin. ¶
Se oon se tärkkein mitä kuulema tääpänä. ¶
Mutta tässä oon sitaatti ulkopuolelta Raamattuu: ¶
"Antheeksiantamisen kykkyy ja  valmistumista  kattothiin kuninkhaaliseksi ominaisuuðeksi, ¶
ja tääpänä niitä kattothaan eðistynheeksi sivilisasuuniksi. ¶
Paljoissa perustuslaissa antheeksiantaminen oon osa laista. ¶
Antheeksiantaminen oon iso osa paljoissa uskonnoissa. ¶
Antheeksiantamisen halu oon usheen kattottu tieksi riittoin lopettamisheen. ¶
Toinen puoli siitä oon uuðistaminen olosta Jumalale jälkhiin synttiin tekemistä." ¶
Näin oon Wikipeedian sanat, ¶
ja eihänpä se ole tyhmästi sanottu. ¶
1. Antheeksianto kuuluu yhtheen kyvyn ja  valmistumisen  kansa. ¶
Met valmistuma terroorii ja maantäristystä vasthaan, mutta olemako met  valmhiit  antheeksiantamisheen? ¶
2. Antheeksianto: Kuninkhaalinen ominaisuus! ¶
Ja "eðistynheen sivilisasuunin" tuntomerkki, ¶
päinvastoin vallasta minkä osat oon hajaanus, sorto ja kosto. ¶
Ajattelkaa Etelä-Aafrikkaa ja sovintoprosektii sielä. ¶
Se oon esimerkki siitä ette antheeksiantaminen ei ole tyhä privaattiassii, ¶
mutta viralinen prosekti, ¶
se auttaa koko yhtheiskunnan paremmale suunnale. ¶
Täälä Finmarkussa met tieðämä jotaki sorrosta, ¶
minoriteettiin ja kielten sorrosta. ¶
4. Uuðistaminen: ¶
Antheeksiantaminen tuopi tasapainoo räkneskaaphiin. ¶
Yhðen välin uuðistethaan, ¶
oon taas mahðolisuus yhtheisyytheen ja pääsy Jumalhaan. ¶
Antheeksiantaminen oon osa Jumalasta, ¶
ja ihmisten antheeksiantamisen mahðolisuus ja kyky lähtee siitä ette meiðät oon luotu Jumalan kuvhaan. ¶
Ja sitte met likennemä Jeesuksen sannaa meile tänä sunnuntaina: ¶
Ole valmis antamhaan antheeksi hänele joka oon tehny sinule pahhaa. ¶
Vasta sitte saattaa sinun rukkouksesta tulla oikkee rukkous. ¶
Jumalan antheeksianto sinun elämästä oon kiini siitä saataatko sie itte anttaat antheeksi! ¶
Met piðämä sitte anttaat antheeksi, ¶
se oon kiini meiðän ja Jumalan välistä. ¶
Ja se kuvvaa minun näkemystä minun likimisestä ¶
- seuralaisena. ¶
Arvostanko mie yhðessäolloo toisen kansa niin paljon ¶
ette mie halluun uuðistaat sen hänen kansa? ¶
Ja halluuko toinen sitä yhðessäolloo minun kansa? ¶
Kyllä, sillä antheeksiannon mahðolisuus oon kiini siitä ette toinen pyyttää antheeksi. ¶
Ei anneta antheeksi vain "sattumala". ¶
Jos välit pittää paranttaat, se häyttyy tapattuut molemmilta puolilta. ¶
Se joka oon loukanu toista, häyttyy olla totinen, ¶
häyttyy kattuut sitä mitä hän oon tehny. ¶
Ja tietenki tehðä vääryyðen hyväksi, ¶
maksaat takasin mitä oon varastettu jne. ¶
Mutta itte assii oon semmonen ette kaikkii ei saata tehðä hyväksi. ¶
Loukkaminen oon tuonnu surruu, vihhaa, pyhhää vihhaa loukkantunheele. ¶
Harvoin sen saattaa kokonhaansa pyhkiit poijes. ¶
Antheeksianto oon tasan jotaki "päinvastoista," ¶
velan pyhithään poijes. ¶
Jos ei haluta anttaat antheeksi, ¶
paha tullee sitte ittele pahemmaksi. ¶
Se estää haavan parannemista, ¶
havhaan tullee kipu. ¶
Omat voimat tartuthaan kiini, ¶
ja net menhään musthiin ajatukshiin, kostonjanhoon. ¶
Sitte hän tartuttaa ittensä omhaan velalisheen, ¶
ja anttaa hänen määrittäät ommaa elämää. ¶
Annatko sie antheeksi, sitte ole vapaa. ¶
Sitte sinun tuntheet ei ole ennää velalisen vallassa. ¶
Sitte havat saaðhaan paranttuut, ¶
ja sinun sisäiset voimat saattaa käyttäät hyvhään. ¶
Sentähðen antheeksianto ei ole tyhä vaatimus. ¶
Se oon viisasta! ¶
"Herra, kunka monta kerttaa saapi minun veli loukata minnuu, ja mie kuitenki annan antheeksi? ¶
Niin monta ko seittemen kertta? ¶
"Ei seittemen kerttaa," Jeesus vastasi, "mutta mie sanon sinule: seittemenkymmentä kerttaa seittemen!" ¶
Ja, lissäämä vielä, tämä oon yhtä tärkkee sinule ette ko hänele. ¶
Antheeksianto oon siis tärkkee. Ja se oon oikheen. ¶
Mutta muutammisti se oon vaikkeeta. ¶
Ja siitä oon puhuttu: ¶
Oonko antheeksianto kristilinen velvolisuus kaikissa luokkauksissa, kaikissa oloissa? ¶
Vastaus häyttyy olla ette ei se niin ole. ¶
Mutta niin ko Rowan Williams, entinen Canterburyn arkkipispa sanoi ko häneltä kysythiin tästä: ¶
"Ei se ole mikhään kristilinen velvolisuus tasan anttaat antheeksi. ¶
Mutta sinula pittää tasan olla antheeksiantamisen mahðolisuuus myötä". ¶
Ei saateta siis pakottaat ihmistä antheeksiantamisheen. ¶
Joskus oon loukkaukset niin kovat ¶
ette antheeksianto näyttää olleevan ylipääsemätön. ¶
Antheeksianto häyttyy tasan tulla sisältäpäin, ¶
vaphaana päätöksenä, ¶
eikä koskhaan toisten painostamisela. ¶
Sentähðen emmä koskhaan piðä matkiit ette toinen pittää anttaat antheeksi. ¶
Mutta usheen se ei ole liikkaa ette met oðotama ette joku anttaa antheeksi omale sisarele tahi veljele. ¶
Sillä met häyðymä kyllä tunnustaat sen: ¶
Mie olisin itteki saattanu tehðä niin. ¶
Ja oonko minun ittetunnustaminen synnintunnustaminen, ¶
sitte minun oon pakko kumartuut Jumalale ¶
ja pyyttäät armoo. ¶
Sitte pittää antheeksiantamisen tahtoki olla vielä selvempi. ¶
Inhimiliset olot ei muututa paljon aikkoin kautta. ¶
Met lujima Jaakobista ja Eesausta, ¶
het elethiin yli kolmetuhatta vuotta aikkaa. ¶
Tet muistatta piian muisteluksen: ¶
Eesau oli vanhiin ja piti perriit isän, Iisakin. ¶
Mutta Jaakob puijais sekä veljen ette isän, ¶
ja hän pisti pakhoon esikoisoikeuðen kans. ¶
Hän maksoi kovan hinnan siitä, ¶
hän häytyi mennä pakhoon kauas poijes perheestä ja Eesaun kostohalusta. ¶
Sitte Jaakob ei ennää jaksanu kanttaat syynkuormaa. ¶
Hän käänttyy kothiinpäin, ¶
hän halluu rukkoila antheeksi, ¶
hän halluu päästä sovinthoon ommiin rakhaitten kansa. ¶
Hänelä oon rikhaita lahjoi omale veljele, ¶
ja hän oon arka ja epävarma. ¶
Kohtaaminen Eesaun kansa oli kokonhaansa muunlainen ette ko mitä hän oli pöläny. ¶
Sillä Eesauki oðotti sovinttoo. ¶
Syleilyy ja kyynelheitä, ¶
ei jokapäivälistä miesihmisile, ¶
ja ei niinä aikoina. ¶
Mustat pilvet revethään, ¶
ja aurinko loistaa lämpimänä veljiin yli. ¶
Ei taiða sannoot kaunhiimasti ko mitä Jaakob sanoi veljele: ¶
Ko näjin sinun silmät, ¶
se oli niin ko olisin nähny Jumalan omat silmät. ¶
Niin ystävälinen olit sie minnuu vasthaan. ¶
(1 Mos 33,10) ¶
Perinnön jako ei ole koskhaan ollu yksinkertaista. ¶
Siitä lähtee paljon pahhaa vielä tääpänäki. ¶
Oonhan mahðolista voittaat ittensä yli, ¶
niin ko Jaakob teki, ¶
anttaat käðen ¶
ja pyyttäät antheeksi. ¶
Sitte taivhaan kellot soiðhaan iloisena. ¶
Ja met saatama rukkoila meiðän Isä Meiðän suorala niskala. ¶
"Anna minule minun synnit antheeksi, ¶
niinko mieki annan antheeksi minun velvolisile." ¶
Kunnia olkhoon Isän ja Pojan ja Pyhän Hengen joka oli, oon ja tullee olemhaan ¶
tosi Jumala ijänkaikkisesta ijänkaikkisheen. Aamen. ¶
Oonko sulla koskhaan ollu painijaissii? ¶
Joskus. ¶
”Kerran painijaise  ssa olin yksin isossa talossa. Äkkii mie hyppäisin oven takkaa ja hyökkäsin ittestä!” ¶
Ilkkeetä! ¶
Pöö, pöö ... ¶

Hosianna! ¶
Jumala rakastaa meitä. Hän halluu olla yhðessä meiðän kansa. ¶
Met sanoma Jumalan rakkauðen armoksi. ¶
Sillä met emmä jaksa saaða sitä meiðän tienastin vuoksi. ¶
Met emmä piðä saaða sitä meiðän tienastin vuoksi. Se ei ole niin ette jos met parannema, sitte Jumala tullee tytyväiseksi. ¶
Met piðämä olla justhiin niin ko met olema. ¶
Mutta sitte met häyðymä tohtiit rukkoila Jumalaa muuttamhaan meitä. ¶
Niin ette met saatama tulla enämen hänen näköiset. Pelastaminen oon juuri ilman. ¶
Olla hänen rakkauðessa oon juuri ilman. ¶
Olla vaphaana hänen armossa oon juuri ilman. ¶
Mutta ko olema kristityt, sillon Jumala halluu auttaat meitä läpi elämän. ¶
Hän ei muuta meiðän elämää leikiksi, mutta hän oon piian siinä freistaamassa anttaat paremppii vaalimahðolisuuksii ko elämä oon ankara. ¶
Hän lohðuttaa ko elämä oon ankara. ¶
Sentähðen hän lähätti Jeesuksen mailmale. ¶
Niin ette ihmiset piðettäis nähðä ette Jumala totisesti rakastaa ihmistä ja tottuutta. ¶
Hän ei jaksanu kattoot valetta ja sitä pahhaa mitä ihmiset tehthiin toinen toisele. ¶
Jeesus käveli ja teki hyvvää. ¶
Hän paransi sairhaita. ¶
Hän oli köyhitten kansa. Niitten kansa jokka toiset kattothiin viekhaiksi ja hulluiksi. ¶
Hän antoi kunnioitusta niile joita toiset ylönkattothiin. ¶
Ihmiset joila oli valttaa, ei tykänheet Jeesuksesta. ¶
Sillä hän ei perustanu ulkohaamusta. Hän näki suoraa syðämheen. ¶
Ja valtaihmisten syðämissä oli pahhoi ajatuksii. ¶
Viimen het haluthiin saaða Jeesuksen poijes. ¶
Se paha ihmisissä, synti, oli syynä siiheen ette Jeesuksen risthiinnaulithiin ja ette hän kuoli. ¶
Ihmisilä ei ollu halu kuulla tottuutta. ¶
Ja Jeesus oli tottuus. Hän näytti ihmisile ette het ei elänheet Jumalan hyvän tahðon myötä. ¶
Het tarttethiin käänttyyt Jumalale ja ottaat vasthaan armon. ¶
Hän teki pienhiimet issoimhiiksi. ¶
Hän puolusti niitä joita toiset tuomithiin. Jeesus ¶
Viimen net uskonnoliset pääliköt päätethiin ottaat Jeesuksen. ¶
Yhðessä het päätethiin ette Jeesuksen risthiinnaulithiin ja ette hän kuoli. ¶
Ei se auttanu ette ihmiset huuðethiin. ¶
Hosianna! ¶
Hosianna! Siunattu olkhoon hän, ¶
joka tullee Herran nimheen, ¶
Olthiin iloiset ja viitothiin palmulehðilä. Net otethiin hänen ja risthiinnaulithiin hänen kuitenki. ¶
Mutta sitte Jumala teki jotaki issoo. Muistattako sitä? ¶
Mitä tapattui ensi pääsiäspäivänä? ¶
Joo, hän nousi kuolemasta ylös. Hän voitti yli synnin ja kuoleman vallan. ¶
Jeesus antoi oman hengen ette met piðimä saaða ikuisen elämän. Sentähðen Jeesus oon meiðän vapattaaja. ¶
Emmä tartte täyðelissii tehhoi ette pääsemä Jumalan tykö. ¶
Emmä. Armo anttaa meiðät tulla semmosena ko olema. Merkitteekö se sitä ette emmä tartte tehðä hyvvääkhään? ¶
Ei, ei suinkhaan. Siinä oon sitte se toinen sana. ¶
Sannheten.* ¶
Tottuus. ¶
Met jokka tunnema Jeesuksen halluuma elläät tottuuðessa. ¶
Eikä valheessa ja pahoissa tehoissa. ¶
Met saatama tasan tulla Jumalan tykö rehelisenä. ¶
Silloin met olema tasan Jumalan synninantheeksiantamisessa. Ja hän tullee tasan ottamhaan meiðät vasthaan. ¶
Jumala kuttuu meiðät elämhään yhðessä hänen kansa. ¶
Eihän sentähðen ette met emmä koskhaan tehe mithään väärin. ¶
Tahi sillä ko met tasan tunnema ittemä kristityiksi. ¶
Mutta Jumala tiettää ette met tarttema hänen rakkautta. ¶
Siinä mailmassa missä met elämä, met tarttema uskoot hyvhään. ¶
Uskoot Jeesuksheen. ¶
Se oon se tärkkein kristilisessä uskossa. ¶
Kunnia olkhoon Isän ja Pojan ja Pyhän Hengen joka oli, oon ja tullee olemhaan tosi Jumala ijänkaikkisesta ijänkaikkisheen. Amen. ¶
Ensimäinen lukuteksti ¶
Profeeta Esekieli 34, 23 – 31 ¶
Oon kirjotettu profeeta Esekielin tykönä luvussa 34, värsyt 23 – 31: ¶
23. Ja mie tulen panemhaan heile paimenen, ja hän tullee paimentamhaan heitä, minun palvelija Taavetti, hän tullee paimentamhaan heitä, hän tullee olemhaan heiðän paimen. ¶
24. Mie, Herra, tulen olemhaan teiðän Jumala, ja minun palvelija Taavetti tullee olemhaan päämies heiðän seassa. ¶
25. Mie tehen rauhan liiton heiðän kansa. Mie poistan maasta kaikki villielläimet, niin ette ihmiset saatethaan turvalisesti elläät erämaassa ja nukkuut mettissä. ¶
26. Mie siunaan heiðät ja maan minun harjun ympäri. Mie annan satheen tulla oikkeesheen aikhaan, siunauksen satheen. ¶
27. Kentän puut tulhaan kantamhaan hetelmää, maa tullee antamhaan viljaa, ja ihmiset tulhaan asumhaan turvalisesti omassa maassa. Het tulhaan tuntemhaan ette mie olen Herra ko taitan heiðän kuorman puut ja pelastan heiðät orjuuðesta. ¶
28. Het ei ennää tule olemhaan toisten ihmisten riistana, ja villielläimet ei tule syömhään heitä. Het tulhaan asumhaan turvalisesti, ja ei yksikhään tule pölätämhään heitä. ¶
29. Mie annan kassuut kasvit miistä tulhaan praamamhaan, ei yksikhään maassa tule ennää menetymhään nälkhään. Eikä koskhaan ennää piðetä het kärssiit pilkkaamista toisilta ihmisiltä. ¶
30. Het tulhaan tuntemhaan ette mie, heiðän Herra, olen heiðän kansa, ja ette het oon minun kanssaa, Israelin huonetta, sannoo Herra Jumala. ¶
31. Tet oletta minun lamphaat, tokka mitä mie paimenan. Tet oletta ihmiset, mie olen teiðän Jumala, sannoo Herra Jumala. ¶
Näin oon Herran sanat. Aamen! ¶
Toinen lukuteksti ¶
Preevi Hebrealaisile 13, 20 - 21 ¶
Oon kirjotettu preevissä Hebrealaisile luvussa 13, värsyt 20 - 21 ¶
20. Rauhan Jumala, hän joka ikuisen liiton veren kautta nosti lamphaitten ison paimenen, meiðän Herran, Jeesuksen Kristuksen, kuolemasta, ¶
21. hän antakhoon teile kaikki hyvvää, niin ette tehettä hänen tahtoo. Joo, ja luokhoon hän Jeesuksen Kristuksen kautta meihiin mitä oon otolista hänele. Hänele kunnia ijänkaikkisesti! ¶
Näin oon Herran sanat. Aamen! ¶
Saarnateksti ¶
Oon kirjotettu Johanneksen evankeeliumissa luvussa 10, värsyissä 1-10 ¶
1.”Totisesti, totisesti mie sanon teile: Kuka ei mene vörräjästä sisäle lammastokkhaan, mutta kiikkuu yli muualta, hän oon varas ja ryöväri. ¶
2. Mutta kuka tullee vörräjästä sisäle, oon lamphaitten paimen. ¶
3. Vörräjänvahti aukassee hänele, ja lamphaat kuulhaan hänen äänen. Hän puhhuu omile lamphaile nimeltä ja viepi net ulos. ¶
4. Ja ko hän oon saanu kaikki ulos, hän kävelee heiðän eðessä, ja lamphaat kyytäthään häntä, sillä het tunnethaan hänen äänen. ¶
5. Mutta outoihmistä het ei kyytätä. Net menhään pakhoon sillä net ei tunneta outoihmisen ääntä.” ¶
6. Tämän kuvvauksen Jeesus muisteli heile, mutta het ei ymmärtänheet mitä hän meinais. ¶
7. Sitte Jeesus sanoi: ”Totisesti, totisesti mie sanon teile: Mie ole vörräjä lamphaitten tykö. ¶
8. Kaikki muut jokka oon tulheet ennen minuu, oon varkhaat ja ryövärit, mutta lamphaat ei ole kuuntelheet heitä. ¶
9. Mie olen vörräjä. Joka mennee minun kautta, saapi pelastuksen ja saapi vaphaasti mennä sisäle ja ulos hakemhaan laitunta. ¶
10. Varas tullee vain varastamhaan, tappamhaan ja hajottamhaan. Mie olen tullu sillä ette teilä pittää olla elämä ja ylirikkaus. ¶
Näin oon Herran sanat. Aamen! ¶
Tämä oon muistelus kolmesta pikku siasta ja isosta, hirveestä hukasta. ¶
Net kolme pikku sikkaa asuthiin muorin kans ¶
alimaisessa talossa luokan alla. ¶
Se iso, hirvee hukka asui yksin talossa luokan päälä. Talosta hän näki ette pikku siat naurethiin ja tierathiin koko pitken päivän. ¶
Yhtenä kaunhiina päivänä ¶
Sikamamma sanoi: ”Nyt, pojat, ¶
oletta jo niin isot ette pärjäättä ¶
itte yksin. Nyt tet saatta assuut ¶
teiðän omissa taloissa.” ¶
”Joo, olema jo niin isot!,” sanoi ¶
ensi pikku sika. ”Pärjäämä itte,” ¶
sanoi toinen pikku sika. ”Assuut ¶
meiðän omissa taloissa,” ¶
sanoi kolmas pikku sika. Ja sitte het ¶
pakathiin kaikki omat tavarat... ¶
... ja siirrythiin talosta luokan alta. ¶
”Hyvästi!” muori huusi heile. ”  Ja älkkää unheettakkaa olla varovaiset siitä isosta, hirveestä hukasta. Hän syöpi pikku sikkoi!” ¶
”Sen met kyllä muistama,” sanothiin pikku siat. ¶
”Ii niin ko isossa,” sanoi ensi pikku sika. ¶
”Hoo niin ko hirveessä,” sanoi toinen pikku sika. ¶
”Hoo niin ko hukassa,” sanoi kolmas pikku sika. ¶
Sitte het viitathiin muorile ja kävelthiin ilosesti siitä pois. ¶
Heti het tulthiin isole puule missä oli tienhaara. ”Mie ¶
menen tätä tietä ja rakennan talon,” sanoi ensi pikku ¶
sika. ¶
”Sitte mie menen tätä toista tietä ja rakennan talon,” ¶
sanoi toinen pikku sika. ¶
”Mie jään tähään ja rakennan minun talon,” sanoi kolmas pikku sika. ¶
Sitte siat menthiin omhiin suunthiin. ¶
Ensi pikku sika rakensi talon pillistä. Yks, kaks, kolme ja hyp, hyp, hyp, sitte talo oli valmis. Ei se tullu niin kauniskhaan. Ja eikä se ollu olheenkhaan luja. ¶
”Mutta kuka siitä perustaa?” pikku sika sanoi. ”En halluu tehðä työtä ja  palavoi  ða   koko päivän. Mie tanssaan ja pellaan huiluu sen sijaksi.” Ja niin hän teki. ¶
Mutta reikäkannosta yks katteli häntä. Sillä oli halu saaða pikku sian murkinaksi. ¶
Kapteinin Joulut 2004  ¶
Laita 1 ¶
Verekset kakot! Kumman otastama? ¶
Tohðinko ehðottaat sen issoimen? ¶
Mitä? Toinen kakko oon poissa! Ryövärit täälä oon! ¶
Mutta... nuot jäljet oonhan minun enkelitten jäljet! Saattaako se olla niin ette... ¶
Tuossahan net oon net konnat, ja niinko ei mithään olis tapattunu! ¶
Met olema saanheet kolme tammukkaa, mamma! ¶
Ja syöhneet sen minun fiinin kakon! Häppeekkää! ¶
Hyvvää päivvää, rakhaat lapset! Met naakima niin siivosti! ¶
Kälmit! Kyllä net piðethään saaða! ¶
Kosto maistuu makkeelta, hyvä veli! ¶
Se oon sinun oma vika, mamma... ¶
Voi, herranen aika! Se toinenki oon kaðonnu! ¶
Mutta tällä kerttaa jäljet oon papan hirmuset laivasaaphaan jäljet! ¶
Kolme rikolista otettu kiini tehossa! ¶
Ei koskhaan ole kakko maistunu niin hyvin ko nyt! ¶
Kiitoksii viimisestä, minun herrat! ¶
Laita 2 ¶
Herätä-mäkö hänen? ¶
Tarttetko sie kyssyyt? ¶
Katto, mamma! Pappa oon menny kuuðaimheen! ¶
Onko hän kysyny luppaa siiheen? ¶
Voi, kylmän kentän konto! Mie näjen hänen niin selvästi! ¶
Mitähän hän sielä aikkoo tehðä? ¶
Faari oon kuuðaimessa! Auta minnuu, meklari! ¶
Kyllä sie olet nähny kummituksii! ¶
Joko, meklari? ¶
Joo! Sitte alasräknäminen! ¶
Sano tervheissii sinne ylös! ¶
Toivon sitte ette mie ossaan oikheen! ¶
Voi, voi! Houston, kuulettako? Vai mikä se oli se hänen nimi? ¶
Pärfekti lannaminen! Hmm! Oonhan täälä kaunista maisemaa! ¶
Auta minnuu! Eikö se ole ...? ¶
Tästähän ei tule pehmeetä lanninkkii! ¶
Laita 3 ¶
Miihiin sie, kapteini, olet pannu net kaks terroristii? ¶
En ole nähny niitä koko päivässä! ¶
Ha haa! Ko puhut auringosta niin se paistaa! ¶
Voi, ukkonen! Tämä se oli se tilkka! ¶
... ja mie nouðan teiðät kuukauðen päästä! ¶
Vettä ja leippää! Kyllä sulla oon raaka syðän! ¶
Jos joku hakkee minnuu, mie... ¶
Hää, mitä? Jätätkö sie minun? ¶
Pitäskö olla vähäsen meriruokkaa, rakas höyhenläjä? ¶
Mikä tomppelin remu sielä oon? Mitä sie värkkäät? ¶
Tuon kulje-tusta! ¶
Mysti-seltä se kuuluu! ¶
No, älä jätä minnuu, oðota, Valli! ¶
Etheenpäin, ja ei koskhaan unhettaat! ¶
Pikku tulitikku, ja koston makkee aika oon likelä! ¶
Ja sitte takasin saarheen, minun siipinen ystävä! ¶
Joku sannoo mulle ette sie jaksoit lämmittäät heiðät! ¶
Joo, ja vielä tulilämpim-mäksiki, rakas fankiystävä! ¶
Ei net, nethään oon nukkumassa! ¶
Mutta ei se minusta ole mikhään viaton uni! ¶
Laita 4 ¶
Minun lapsiraukat nälkkyyvät kuoliaksi! Mie naakin sinne heiðän tykö... ¶
Voi, tähtinen taivas! Onko ryövärit vienheet heiðät, vain mitä? ¶
Faari! Pojat oon kaðonheet! ¶
No, emmä nyt ole kokonhaansa kaðonheet...! ¶
Kaðonheetko? Nethän oon tässä! ¶
Häyðymä saaða lissää ruokkaa! ¶
Joo, joo! Kylmäkaappi likennee! ¶
Molemmat kakot oon poissa, faari! Luuletko ette... ¶
Tule nyt, ämmä, sänkhyyn! ¶
Tämä paisti anttaa mulle itean! ¶
Mie olen jo oðottamassa! ¶
Au! Voi, taavetti! Mikä se oli? ¶
Kukakhoon oon toisessa päässä tätä rihmaa? ¶
Saapiko kyssyyt mikä meininki tässä oon? ¶
Meininkikö? Kyllä mie annan sulle meiningin! ¶
Ei, poka, ei viskota paistii kunnolisen frouvan päähään! ¶
Pojjat ko raitila lauleeelivat... ¶
Mitä, rakas veli, luulet ette huominen päivä tuopi? ¶
Riemuu ja illoo nätiile pikku lapsile! ¶
Laita 5 ¶
Tet pääsettä jälkhiin tääpänä kothiin ko kuninkas tullee meile kylhään! ¶
Ei puhetta-khaan! Net olhaan täälä! ¶
Mene nyt! Emmä petä faari! ¶
Kuulustaa fiiniltä! Meilä oon jo suuri ilo siitä ette saama nähðä Teiðät! ¶
Ja sano ette tarjoo-ma verestä äpylikakkoo! ¶
Pane vain jo, kapteini, kaffikattilan uunile! Olen jo tulemassa! ¶
Raketinvauhtila! ¶
Appuu! Voi kauheus, kunka kovin hän lyöi oven kiini! ¶
Oliko se ovi mikä paukatti niin? Ei suinkhaan ole ta... ¶
Pojatko? Mutta net oon turvalisesti auttiissa saaressa... ¶
Sitä mie kyllä eppäilen vaikka kunka! ¶
Mutta mikä remu tämäkis oon? ¶
Meklari oon varastanu kakon, ja hiiretki oon irti! ¶
Kyllä mie ... ¶
Tuossa hän oon, se pikku ryöväri! ¶
Missä oon minun vaatheet? No? Vastakkaa! ¶
Tet oletta varas-tanheet minun kakon! Häppeekkää, raavas mies! ¶
Valetta ja hympyykkii! ¶
Kaikhiin tää-hään oon yksin-kertanen ja lookinen selitys! ¶
En tieðä millälaila tehittä sitä, mutta tieðän ette tehittä sen! ¶
Laita 6 ¶
Pyy-hyy, hyy-yyy! Mie halluun saaða minun enkelit kothiin! ¶
Rauhaa nyt! Kyllä met fiksaama sen! ¶
Katto! Tervettulemiskakko pojjile! ¶
Voi, ko tet oletta flinkit! ¶
Net oon poissa! Mitä nyt kakon kansa? ¶
Antakkaa kakon olla! Missä oon pojat? ¶
Mie halluun saaða minun pojat takasin! ¶
Hmm... Anna minun hunteerata vähäsen... ¶
Voi herranen aika! Kakko oon kaðonnu! ¶
E-eikä jäänny muuta ko mourui! ¶
Ei Teissä ole kyllä paljon appuu, keiturin pukki! ¶
Net oon Teiðän penikät, valas! ¶
Katto! Net oon tuola saaressa! ¶
Tartu kiini airhoin, paksu kuulimppu! ¶
Appuu! Reikä venheessä! ¶
Uskomattommasti hyvin huomattu! ¶
Kyllä jo heti syttyy pari kynttilää! ¶
Veitten-terävä järki sullahan oonki! ¶
Hei, hei, rakas mamma! ¶
Olema jo kotona! ¶
Voi, voi, minun enkelit, ko mie olen kaipannu teitä! ¶
Hu-huuuu! Pojat oon tulheet takasin- eikä heilä ole mithään pahhaa teitä vasthaan! ¶
Laita 7 ¶
Katto kunka pojat huvitethaan prinsessaa! ¶
Hän oon jotaki silmäle! ¶
Nyt,Teiðän sievä majesteetti, se häyttyy olla minun vuoro anttaat pikkusen tölmäyksen? ¶
Katto, mamma! ¶
Pappa san... ¶
Thi-hii, se kutkuttaa! ¶
Nyt se oon sinun vuoro anttaat mulle tölmäyksen, faari! ¶
Joo, issoimmela huok... huvituksela, muori! ¶
AU! Minun takariepu! ¶
Nuot käðet mie kyllä tunnen! ¶
Kyllä mie näytän sulle, sinun hullu! ¶
Kophaata kevveesti, muori! ¶
Viiminen nauru ja se oon vahingonilonen! Oðottakkaa vain... ¶
Au, taas! Tomppeli! ¶
Kläpit pilka-thaan sinnuu, muori! ¶
Sie olet vishiin oikkeessa, faari! ¶
Oletko valmis sille oikheen isole matkale..? ¶
Ja mulla oon pari kannaa paistamatta! ¶
Toivon ette tet jaksatta pyssyyt siinä siksi ko keppi oon valmis! ¶
Laita 8 ¶
Mitäpä tet pyy-ðättä, pojat? ¶
Kultakallaa! ¶
Hyvä vitsi! ¶
Kumpi teistä, sie vain tuoi miesraukka, oon tehny tämän konstin? ¶
Jahaa, oli se sitte kultakalloi! ¶
Se näppää, rakas velimatti! ¶
Ihanaa! Mailman paras kalasää! ¶
Nyt työhöön! Niitä pittää olla 27! ¶
Saamako joskus luvan hengittäät? ¶
Miksi oon rahvaat ihmiset tasan niin kuivat! ¶
Ei heilä ole mink-häänlaista kreativiteettii! ¶
Pois, kläpit, täältä! Tet pillaatta Jumpan juomaveðen. ¶
Sukalus oli hyvä niile pikku susile... ¶
Pikkusen vettä ei ole kos-khaan pi-lannu ke-thään! ¶
JegMie aavistan ette korkkeepaino oon tulemassa! ¶
Olema vajjoo-massa! Kaikki miehet venheishiin! ¶
Minun majesteettinen pää oon liossa ilman minun ommaa tahtoo! ¶
Rikolinen oon tuo karvaton moskus! ¶
Ja tohðithaan net vieläki! ¶
Sie luulet vishiinki ette sie olet jotaki, vankka haakislangi? ¶
Peljasta-khoon, meripojat, kuka jaksaa.Vielä oon sijjaa pelastusvenheessä! ¶
Sano tervheissii Tontole ja Paparile! ¶
Laita 9 ¶
Net oon kyllä sepät, net vaimot! Piian mieki freistaan... ¶
Mitä meiðän viattommat siniset nähðhään, rakas velimatti? ¶
Lenttäävä lautanen - vai onko se puttoova panaani? ¶
Ja vielä faariki joka matkii ette mie en koskhaan käytä päätä! ¶
Ole nyt juu-uuri siivosti siinä, herra Rupi! ¶
Pane sen korhiin, rakas veli! ¶
No, faari, mitä sie tykkäät? ¶
Hienon hienosti, muori. Olen pöyhistyny! ¶
Elämän tasapainossa häyttyy olla tasapaino, ja... ¶
Hää mitä?! ¶
Ylös korhiin, maahiainen! Nyt konnanjahthiin! ¶
Mutta...? ¶
Joko? ¶
Katto, meiðän rakas muori oon taas liikkumassa! ¶
Ja hällä oon lissää makkeita! Niinko tilattu! ¶
Ja tytär sanoi tuulele, älä kosketa huivii päässäni... ¶
Hah, siinä sie oletki, konnaraukka! ¶
Voi, voi. Oon paras päästä täältä pois, ja hopustiki! ¶
Löysittäkö, faari, minun panaanit? ¶
Vain yhðen niistä, tällä kerttaa, muori! ¶
Huuðama vielä, poika, kerran...! ¶
Au! Huhuuu! Matti! Missä sie olet? ¶
Laita 10 ¶
...ja passaa nyt hyvin Pellee! ¶
Joo, tietenki, minun pikku pulmukainen! ¶
Ylös, Pelle! Oon uusi työpäivä! ¶
Niin vain! Seppä lintu! ¶
Onko sulla samat ajatukset ko mullaki? ¶
Joo, tietenki! ¶
Pikkusen yliaikhaista työtä sulle, Pelle! ¶
Au! Uusi mailmansotako syttymässä? ¶
Olen mie jo nyt nähny senki! Pummilintu! ¶
Oon mulla aavistuksii... ¶
Katto kunka pukki nukkuu viatonta unta! ¶
Saisinko mie muutammanlaisen selvityksen...?! ¶
Ilma oon friskimpi täälä ulkona! ¶
Olisin kiitolinen jos sie saattasit... ¶
Oðhaata vain, hullu! ¶
Katto sitä kuvvaa, velimatti! ¶
Taiv-haalinen kuva se oon! ¶
Laita 11 ¶
Onko sulla plaattaa missä petoelävät karjuthaan? ¶
Tietysti! Pikku, keskikokoset tahi isot petoelävätkö? ¶
Tuola penshaassa, pojat, oon jalopeura! Laukkokkaa! ¶
KARJUU! ¶
Olkkaa rohkeita! Kyllä mie koulutan mettän kunin-khaan! ¶
KARJUU! ¶
Minun toinen imiteeraus oon se harvinainen laatastianen... ¶
Kuulitko sie sitä? ¶
Hyvin hoksattu, pappa! ¶
Piip, piip! Tsjiit, tsjiit! ¶
Freis-taama kiusata meklarii sillä! ¶
Ko mie köhäsen, sillon tet starttaatta sen petoeläväplaatan! ¶
Luota meitä, rakas faari! ¶
Selvä, mutta ei mithään pahhaa minun jalopeurale! ¶
Luottakkaa meitä, ra-kas Tet! ¶
Tule nyt, pukki, tartten appuu ottaat sen kiini! ¶
KARJUU! ¶
Lyhykäisilä halttiila oon tavalisesti jänikset housuissa, mutta kyllä mie ... ¶
KARJUU! ¶
Vienko mie, valas, frouvale pari viimistä sannaa? ¶
KARJUU! ¶
Oletko häðässä, meklari? ¶
Laskek-kaa minun häkhiin!! ¶
Jahaa, sillä laila... ¶
Painu nyt kyllä kothiin! Mulla oon pari-kolme kannaa plokkaamatta... ¶
KARJUU! ¶
Laita 12 ¶
Jahaa, olettako tet lukemassa? Viimenhän aavistan pikkusen oppimusta... ¶
Mitä jos lukesit, pappa, pikku muisteluksen meile? ¶
Hmm! Noo, miksi ei? Mitä teilä oon halu kuulla? ¶
Au! Voi tomppeli! Appuu! ¶
Puijattu taas, valas? ¶
Mitä tapattuu? ¶
Taas minun narrathiin! Paras kyssyyt neuvvoo professuurilta! ¶
PROFESSUURI VIISASMAA ¶
Saat sikaarin multa jos saan hyvän neuvon konnii vasthaan sulta! ¶
Hän neuvoi maksaat takasin heiðän omala konstila! ¶
Olisko teilä halu kuulla poikkiin kaksäänistä lauluu? Pikku hetki vain... ¶
Kaikki oon, pojat, annettu antheeksi! Tulkkaa nyt sisäle! ¶
Mutta...? Kuka se oon joka huuttaa niin? Onko sielä kummituksii sielä sisälä? ¶
Mikä meininki tässä oon? Sinun salamurhaaja! ¶
Hänhän oon jo pahempi ko pojat! ¶
Anna, muori, minun selit-täät... ¶
Satisti! Kyllä sie tulet katumhaan ette sie olet syntyny! ¶
Pitäiskö olla vielä yks sikaari, rakas professuuri? ¶
Kiitoksii, kyllä! Mutta minun pää alkoi pyörimhään siitä ensimäisestä! ¶
Laita 13 ¶
Löyttyykö täälä kanipaalii, hyvä herra? ¶
Joku löyttyy! Halluuttako filmata niitä? ¶
Priima profiili, velimatti! ¶
Ensisti tet häyðyttä tervettelä kuninkasta, minun hyvvää ystävää! ¶
Pois kaamerasta, räkäkläpit! ¶
Minun perässä, herra filmimies! ¶
Kyllä hän tullee maksamhaan hyvän hinnan tästä! ¶
Ja hyvät räntytki vielä siiheen hinthaan! ¶
Onko se slangi sielä ampiaisten tykönä? ¶
Hyvä, majesteetti! Saisinko nälännäkösen katheen Teiltä? ¶
Lyönkö mie häntä kapteinikallhoon, resjisööri? ¶
Au! Au! Au! Au! Takahyökkkäys! ¶
Ihana! Oikheen realistinen! ¶
Hi-hii! ¶
Hei! Miihiin Tet oletta menossa? Emmä ole vielä valmhiit! ¶
Ampiaissii! Tokka nälkynheitä ampiaissii ...! ¶
Ei ole lupa mennä ennen ko resjisööri huttaa, ”Poikki!” ¶
Au! Pyhä Pekka ja syvä sukka! Kaikki spesiaaliefektit pois! ¶
Teiðän kaamera jäi ranthaan... ¶
Soutakkaa laivale! Kostoksi pummaama net plepeierit! ¶
Toinen seeni: Villi pakhoonmeno rannala! ¶
Justhiin sillon ko sie luulit ette oon turva... ¶
Laita 14 ¶
Voi sitä kortti-ilttaa...! Ja voi sitä kallonsärkkyy! Oo-oo-oo-oo-oooo! ¶
Minun pää halkkee! Mikä remu oon kyllä se?! ¶
Mie öljystän pikkusen tankenttii! ¶
Nuku, nuku nurmen lintu... ¶
Pojjat ko raitila lauleelivat ... ¶
Mie häyðyn lopettaat hänen partaisen laulun! ¶
Ettäkö usko, meklari, ette pikkusen vettä kurkhuun auttais? ¶
Nokko oon nokko! Nuottii täälä ja nuottii tuola! ¶
Toivon hänki ymmärttää ette tästä syttyy sotaa! ¶
Tule, rakas velimatti! Hän nukkuu raskhaasti niinko elefantti! ¶
Tullan lullan tupakkaruuuulla...! ¶
Mitäpä nyt? Sota-alarmiko? ¶
Kyllä mie kuulin ette se oli niin ko pistetty sika! Tämä oli se viimi tilkka...! ¶
Issoimmen trummin mikä teilä oon, nyt paikala! ¶
Tapattui se sitte! Hän oon tullu hulluksi! ¶
Laita 15 ¶
Keskiyö - ja net kärmheet ei ole vieläkhään tulheet kothiin! ¶
Vie tervheissii ämmäle! Mie oðotan jo ilosena toista kortti-ilttaa! ¶
Nyljetty kokonhaansa! ¶
Kaikki oon hiljaa ja rauhalista! Toivon ette hän oon nukkumassa! ¶
AU, AU, AU!!! ¶
Mikäpä se oli? Siekö se olet, faari? Halluu? ¶
Mitä tet sanotta? Onko tie auki? ¶
Se korttihaija nylki minunki kokonhaansa! ¶
Au! Se polttaa! Appuu! ¶
Hyppää, skorppiuuni, tynnyrhiin! ¶
Voi kauheus! Frouva tullee tänne ja hällä oon ... ¶
Missä minun aijä oon?! Sano, elikkä mie...! ¶
Jos mie vain saisin luvan sannoot pari sannaa... ¶
Olettako Tet fräkitki vielä?! Tänne, miesraukka! ¶
Z-Z-Z ¶
Hyvvää aamuu, kapteini! Maitomies täälä! ¶
Laita 16 ¶
Katto, muori... nämät minun housut ... ¶
Nyt taas! Hävetä piðät, faari! ¶
Luje kovin ko mie neulon! ¶
” ... ja ko nainen oon rakastunu, hän tekkee vaikka mitä miehen eðestä...” ¶
Tuhanssii kiitoksii, rakkain frouva! Mie kumarrun ... ¶
Kiitoksii itteleki! Pois nyt täältä! ¶
Sihtaa nyt, velimatti, hyvin! ¶
MMM! ¶
Mitä? Jäikö mamman neula prakhuin? ¶
Katto nyt mitä sinun enkelit oon tehnheet! ¶
Sie syytät heitä joka kerta! ¶
”Rakastunu nainen tekkee vaikka mitä miehen eðestä”? Oletko kuullu semmosta?! ¶
Mene nyt täältä ennen ko sinun parkeerausaika loppuu! ¶
Kitooos, minun pulmukainen! ¶
... ja ämmä neuloi ja neuloi, mutta ... ¶
Ha-ha-haa! Oli se kyllä soma muistelus! ¶
Au! Voi tomppeli! Au! Au! ¶
No, kapteini! Histuuriako uuðesti tullee? ¶
Minun rak-kauðessa-ki löyttyy rajjoi! ¶
T-t-tyhä tä-tä-tämä viimi kerta, muori... ¶
Näjetkö, kapteini! Mailman paras kesämuutti! ¶
Joo, näppärä se oon...! ¶
Laita 17 ¶
Ihana fiikunakakko, muori! Koska meiðän vattat saaðhaan maistaat sitä? ¶
Justhiin kello kaks-toista! ¶
Fantastinen frouva sulla oon, kapteini! ¶
Juuh! Tet pitäisittä itteki löytäät semmosen, meklari! ¶
Mitä siinä lukkee? ”Uihneet Kiinhaan” ...?! ¶
Met häyðymä sauttaat net. Noppeesti! ¶
UINHEET KIINHAAN! ¶
Kunka kauas-khoon sie luulet ette het oon pääsheet? ¶
Souða, kapteini, souða sillä airola mikä sulla oon! ¶
Oon kyllä soma ette meitä arvostethaan! ¶
Rakaste-thaan ja arvostethaan, sie meinaat! ¶
UINHEET KIINHAAN! ¶
Missäkhöön net oon? Kello oon jo kakstoista! ¶
Emmä viitti,lapset, oðottaat heitä! ¶
Emmä vain, eikä nyt net ole kyllä tiennaheet-khaan sitä! ¶
Syökkää vain, pikku enkelit! Toivon ette se maistuu! ¶
Kello oon jo heti kahðeksen, ja tet tieðättä ette lapset oon nukkumassa nyt! ¶
Teiðän muistelus oon valetta päästä päähään! Lapset oon nukkumassa... ¶
Kattokkaa itte! Millälaila olis het kerinheet Kiinhaan ja vielä takasinki?! ¶
Pokase niin kovin ette se tunttuu ijänkaikkisesti! ¶
Klovni! ¶
Laita 18 ¶
... ja ei tuohoon rapalan-thoon...! ¶
Hopp, hopp! Mailman paras tasapainonumero! ¶
Mailman ja vuoðen paras! ¶
Joo, niin vain, nyt emmä tartte ottaat heitä myötä! He-he-hee! ¶
Katto, nyt, ko sie olet lovannu lapset, sika! ¶
Ja nyt, pois täältä! Pesemhään heitä! ¶
Ja tästä saakka ”puhðas”-sanala oon juuri uusi meininki! ¶
Ja sitte soma tuuri pesoprätän pääle! Oonhan tämä oikkee tivuli, eikö niin? ¶
Ja viimiseksi kuivakallaa teistä kahðesta märkäkalasta! ¶
Ah! Vapaa kaikista rihmoista... ¶
Noh, mitä sie olet hunteeramassa, velimatti? ¶
Otan tyhä rapahoiðon uuðesti, velimatti! ¶
Mitä? Eikö faari ole pessy teitä? ¶
Hän sanoi vain ette rapa piti tippuut pois! ¶
Ihaaaaana! Saan olla yksin kuussaamassa kotona ko... ¶
Laita 19 ¶
Mutta rakas kaunheus! Miksi sie, pikku ystävä, itket? ¶
Pussi oon kiini puussa eikä pääse alas! ¶
Pyhi pois kyynel-heet, sievä sielun-tytär! Kyllä mie pelastan pussin! ¶
Tet, kapteini, oletta kyllä kentlemanni! ¶
Mikkä rumat äänet! ¶
Au! ¶
Pappa oon sankari! ¶
Kaatunu sankari! ¶
Eikä kiitostakhaan! Nykyset nuoret! ¶
PST! Tänne, kissa! ¶
Tulehan, nyt, pussi. ¶
... ei heilä ole aavistusta ihmisopista... ¶
Voi, voi! Pikku pussi oon taas pistäny pakhoon! ¶
Kapteini, Teiðän pittää auttaat minnuu vielä kerran! ¶
Ei puhetta-khaan! Ei kos-khaan elämässä! ¶
Annama olla! Mutta sen mie kyllä sanon Teile... ¶
Tet oletta kyllä niin kemppi mies! ¶
Ka-katto tuossa! Se oon meiðän korissa... ¶
Minun sievä, viisas pussi! ¶
Pahankurinen mies joka oli varastamassa sinnuu! ¶
Ei poka! Fräkimppää en ole kuullu...! ¶
Oletko taas ollu tappelemassa? ¶
En, mutta nyt olen heti! Siirry! ¶
Laita 20 ¶
Ei, ei! Mie olen kieltäny! Ei kortinlyömistä kunin-khaan kans! ¶
KRRRR! Työtä, työtä! Ei kosk-haan sommaa! ¶
Tässä, faari! Kengät ja jakki! ¶
Tet, lapset, oletta kyllä siivot! ¶
Fiinit pojat, eikö? ¶
Juu, kapteini! ¶
Laiskat äijät! Työtä, työta, ei koskhaan sommaa, niinhän sie sanoit? ¶
SOIPI ¶
Teiðän ämmä oon langan päässä, kapteini! ¶
Hei, muori! Äh... Etkö saataa ottaat pojat kiinhuun, tahi tehðä jotaki muuta? ¶
Lainaatko korvaa... ¶
... ja jos sie näjet minun äijän, sano sitte hälle ette ... ¶
Ota, Jumpo, net konnat! ¶
Nyt met kyllä olema kiini, velimatti! ¶
Noppeesti tuotu! ¶
Minun fiinit ja siivot pojat! ¶
Pas, majesteetti! ¶
Kiitos kyllä! Tuola tullee mamma! ¶
Viholissii, Jumpo! Ota net! Huutakkaa vain, pojat! ¶
Appuu! ¶
Voi, hei, mamma... Sie olet niin väsynheen näkönen... ¶
Joo! Väsyny siitä ko hajen sinnuu! ¶
Kolme tronninkkii täälä! Ja mitä sulla oon? ¶
Viis nelosta! Pas! ¶
Laita 21 ¶
Emmä tartte, meklari, viiðettä ratasta kärhöin! Pois täältä! ¶
Ti-hii, kapteini! ¶
Raaka riivattu! ¶
Se fräkki valas! Hän oon loukanu minun! ¶
Joko, rakas veli? ¶
Joo poka, rakas sieki! ¶
Miraakkeliko? Mitä? ¶
Mailman mamuttimakrelli! Semmosta makrellii mie kyllä tarttisin! ¶
Teiðän avuksi, meklari! ¶
Viimen mie jaksan ottaat tuon tollopään! ¶
Sinusta, meklari, tullee kemppi! ¶
Et tartte muuta ko kastela ittensä kerran! ¶
Ihaaaana! Häyðyn tyhä tehðä jotaki! ¶
Se oon viimi kerta ko se hirvee kuuläjä oon loukanu minnuu! ¶
Anna mulle luvan potkasta sinnuu kankhiin, valas! ¶
Tänne päin, kapteini Kamala! ¶
Kyllä sie saat multa niin ette korvat heiluthaan! ¶
Oðota tyhä siksi ko mie olen kastelu ittensä! ¶
Äijä oon hulluitten hullu! ¶
Mutta...? Nyt se olis pitäny tapattuut jotaki? ¶
Freistaatko sie päästä pois hukuttamisela ittensä vesilanthoon?! ¶
Katto, pappa, meiðän fiini palonkikala! ¶
Laita 22 ¶
Saamako mennä pyytämhään papan kans? ¶
Valitan, pojat, mutta hän kielsi! ¶
Joko valmis taistelhuun, hiirinen? ¶
Häyðymä tyhä mennä mamman ja ruokakorin sivvu. ¶
Iiiiiik! Hiiri! En kestä niitä ilkkeitä ellävvii! ¶
Prupleemiiko poikkiin kans, muori? ¶
Ei! Hiiri klasinkarmila... ja ruoka oon poissa! ¶
Syömäkö ruvan nyt? ¶
Liian hiljan! ¶
Näytä vain hyvvää merijärkkee, Jumpo! ¶
Näppärästi tehty, kapteini! ¶
Kiitoksii, majesteetti! ¶
Anna hiiren olla! Meilä olis pitäny olla krukutillii... ¶
Mtä tapattuu? ¶
Kaikki miehet venheishiin! ¶
Pojat taas! ¶
Onkhoon muori ja hiiri tulheet ystäviksi? ¶
Ei juuri! ¶
Onko muori sauttanu heiðät? ¶
Hän likennee... ¶
Laita 23 ¶
Saamako, kapteini, ottaat Teiðän hatun ja sauvan? ¶
Mitä tet nyt oletta hunteeraamassa? ¶
Istu tämän pehmeen toolin pääle, pappa! ¶
Häh? ¶
Tässä oon sinun piippu ja töffelit. ¶
Ei mithään siinä alla! Oikkeen kummalista! ¶
Ja toolin jalat oon kiini niin... ¶
Ei ole kruuttii eikä salpeetterii piipussa... ¶
En ymmärrä en äffääkhään! Jotaki tässä häyttyy olla... ¶
Ahaa! Tulkkaa, kläpit, myötä köökhiin! ¶
Mutta...? Marmelaati, kakot... Ei mithään vailu! ¶
Antakkaa antheeksi, pojat! Mie häppeen! ¶
Pojat oon puhthaat enkelit, faari! ¶
Saatta molemmin viis kymppii vaivan eðestä! Ostakkaa, pojat jotaki ei-jouttaavaa! ¶
Kiinapyttii! ¶
Rakettii! ¶
Teiðän tienasthiin, minun herrat! ¶
MYYNTÖ ¶
Laita 24 ¶
Ei pojat! Tämä sokkerlaatta oon kenkiksi... ¶
Saamako kympin sitte, mamma? ¶
Miksi oon vanhemat tasan niin visut? ¶
Hm! Mulla oon itea... ¶
TYÖKALUT ¶
Sinun itea oon yks niistä parhaimmista! ¶
Juuh! Voitan yli Einsteininki, näjetkö! ¶
Voi, miesraukka! Hällä oon vain yks jalka! ¶
Annan hälle Hars... ¶
AUTA RAAJARIKKOO! ¶
Katto, velimatti! Koko viitonen! ¶
Sievä! Tästä lähtee jotaki! ¶
AUTA RAAJARIKKOO! ¶
Voi-voi. Kyllä mie suon hälle vähäsen rahhaa! ¶
AUTA RAAJARIKKOO! ¶
Ah! Oon hyvä olla samarialainen! ¶
Ah, horrosuni virkistää! ¶
Puijaus! Mitä Tet meinaatta? En ole koskhaan ennen nähny Teitä! ¶
Passakkaa tuosta miehestä! Hän oon hulluitten hullu! ¶
Häppyy Teile! Ei semmosta puijausta ole nähty! ¶
Sie olet niin ko iso kysymysmerkki, pappa! ¶
Ja tunnun ittensä vielä isommaksi! ¶
Laita 25 ¶
Tule nyt, Pukki! Ei pikku uimamatka kethään pillaa! ¶
Ei kiitos! Mie kävin uimassa kuukausi aikkaa! ¶
Etkö saata, faari, opettaat minun uimhaan? ¶
Katto sitä kokettii merifrouvaa! ¶
Ti-hi-hii! Se kutkuu, faari! ¶
Heitä pirskottamasta, muori! ¶
Katto tätä sukalusta... ¶
... sinisheen merheen! ¶
Tollo! Sie kohta hukutit minun! ¶
Oliko sielä kethään sukaluslauðan päälä? ¶
Olen vissimästi nielaissu viis litterii vettä! ¶
Tet, konnat, net olittaki! Kyllä mie... ¶
Laske meiðät! ¶
Mulle tulle äkisti ihana itea... ¶
Au! Eikö net oleki minun kaks enkelii? ¶
Tule ylös, jänis! ¶
Pikku onnet-to-muus! ¶
Joo, touvit ei ole niin lujat niin ko ennen! ¶
Noh, frouva Maha, opitko uimhaan? ¶
Ei vielä, meklari! Ensisti hänen korvan tavukset häyttyyvät kuivaat! ¶
Laita 26 ¶
Noutakkaa, pojat, meklari Mekin! Hän pittää olla papan ”takakroppi”! ¶
Ja hopusti nyt. Mie sullaan! ¶
APINAT ¶
Antakkaa hälle vain panaanii! ¶
Joo! Kyllä hän tullee samhaan ”panaanii”! ¶
Nyt oon takakroppi täälä! ¶
Tomppelin karnevaalihulluutta! ¶
Mie tippaan ette met saama palkinnon! ¶
Tahi sölänpiston! Au! ¶
Ts-ts, pikku hevonen! Näytä konstii! ¶
Etheenpäin! Laukhaan! ¶
Ei niin kovin, pappa! ¶
En tohði kattoot! ¶
Siivosti, Mekki! ¶
Nulkkaa-mista! ¶
Tämä oon sinun syy! ¶
Ja mitä sitte? ¶
Toppaa, meklari! Teiltä oon jäänny etukroppi! ¶
Olkkaa nyt siivosti, hyeenit! Häh?! Hevonenko kapteinin vaatheissa? ¶
Vo-oi! Kaikki oon pilassa! ¶
Äijä oon pöllöitten pöllö! ¶
Mie näytän sulle pöllön! ¶
Tet saatta kaikin tiiman, ja sitte met alama uuðesti! ¶
Laita 27 ¶
Saatattako kouluttaat nämät kaks hyeenii? ¶
Ha-haa! Kyllä mie saatan ainaki freistata! ¶
Tulen takasin viikon päästä! ¶
Hyvä! Mutta ei mithään hoppuu! ¶
Katto! Hän saapi heiðät kuuliaiseksi! ¶
... ja sitte nouðatta kaks klassii kylmää juomaa! Hopusti! ¶
Joo vain! ¶
Usko minnuu, kläpit pittää kurittaat! ¶
Presiis! ¶
Ei niin noppeesti, velimatti... ¶
Mulla oon järkkeevämpi itea... Kuule nyt... ¶
Noh, mitä sie, meklari Mekki, tykkäät? ¶
Teiðän kassuutamismetootit oon mailman parhaat! ¶
Öööörk! Puhðasta parafiiniko, tahi mitä? ¶
Tahi onko se pruunii sooppaa? Tvi-i! ¶
Kyllä nyt mie annan niile paviaaniile... ¶
FRSPT! ¶
Tooliko? Millälaila... ¶
Ahaa! Mie aavistan pahhinta ... ¶
Oðota siksi ko mie saan kiini net tuhoelläimet... ¶
Onnee reisule, tressööri! ¶
Mitä, se fräkkis, luulee hän oon?! ¶
Mitä oon tapattunu, pukki? ¶
Frouva Maha oon ”sanonu kukiila”! ¶
Laita 28 ¶
Kemppitarjous, pojat! Tet saatta sen kohta ilman! ¶
Hyvä! Älä pakkaa sitä! ¶
Appuu! ¶
Köyhä Karolius! Kläpit oon hengenvaarassa! ¶
Istu nyt siivosti, kapteini! ¶
Leoparti laukkoo enkelitten pörässä! Jos mie vain ... ¶
... sauttasin heiðät ennen ko heistä tullee villiruoka! ¶
Tästä saat kymmenen vuotta fankireiässä! ¶
Lauko, mamma, lauko! ¶
Se oon täysvilli! ¶
Huok! Nälkänen ihmisensyövä leoparti! ¶
Auta, meklari! Leoparti huonheessa! ¶
Yksrathaisen päälä, niinkö? Hulluutta! ¶
Noppeesti, velimatti! Täytä sen...! ¶
Joo, siksi ko se halkkee, tahi ei jaksa kanttaat! Niin vain! ¶
Varo kissaa, meklari Mekki! ¶
Viekkää sen, pojat, pois täältä! Hysj! ¶
Ammu, faari, sen! Hopusti! ¶
Kyllä se oon jo kuollu, muori! Laukkokkaa, pojat! ¶
Voi, voi! ¶
Siinä! ¶
Kakkoi? ¶
Viekhaasti! ¶
Lauko! ¶
Mie lennän! ¶
Voi kauheus, ko sie olet hirveennäkönen! ¶
Kymmenen vuotta pippurikentälä! Mars! ¶
Älkkää pistäkkää minnuu! ¶
Laita 29 ¶
HATUT! ¶
Oðota siksi ko tronninki saapi nähðä minun uuðen hatun! ¶
Hän tullee halkeemhaan katheuðesta! ¶
Uusi hattuko? ¶
Mie saan itean! ¶
Kerkkiin vielä ottamhaan teekupin! ¶
Katto, pappa, mikä tuli sulle! ¶
Prinsessalta! ¶
Voi, suuri mailma! Mikkä sievät kukat! ¶
Voi, herranen aika! Kuka oon vaihettanu minun hatun tuon piipun kans? ¶
En ole koskhaan...! Tuossahan se oon se syntipukki! ¶
Mutta ei hän pääse siitä maksamatta! ¶
Voi tomppeli! Mitä tapattuu? ¶
Laske, ämmä, minun irti! ¶
En, en ennen ko si annat takasin minun hatun! ¶
Teiðän hatunko? Mitä jouttaavaa puhetta se oon? ¶
Katto, mie sain kaunhiita kukkii! ¶
Jahaa, faa-aari! Sieki olet osa komplotista! ¶
Ahaa! Ymmärrän! ¶
Mie vaatin korvausta, valas! Kivusta ja särjystä! ¶
En ymmärrä en mithään tästä hommasta! ¶
Iha-anaa! Tronninki oon villinä näistä kanaarinlinnuista! ¶
Laita 30 ¶
Seiso juuri rauhassa! ¶
Kuninkhaalinen kostaaja hyökkää taas! ¶
OK! Mutta hopusti! ¶
Häh? Miksi tätä kunnia, Teiðän majesteetti? ¶
Tämän konna-parin syystä, kapteini! ¶
Kiitoksii, kuninkhaalinen aasi, suuresta avusta! ¶
Sievä konsti! ¶
Hevosenkenkä tuopi onnee! ¶
Toivoma sitä! ¶
Synti ette mamman uusi matta... ¶
Älä ole niin senttimentaalinen! ¶
Mutta voi kauheutta! Onko täälä sirkys saaressa? ¶
RUOKALOMA ¶
Mutta ...?! Marmelaatit ja kakot oon kaikki poissa! ¶
Viekhaasti! Sirkyshevoset mikkä kiikuthaan puissa? ¶
Tule, meklari, autamhaan minnuu! Täälä oon hevonen mikä kiikkuu puissa, ja... ¶
Nyt sie kyllä olet tulemassa hulluksi, frouva! ¶
Mene nyt! Ylös puuhuun! ¶
Rauhalisesti vain! ¶
Hei! Toppaa, ryöväri! ¶
Vaimoihminen oon hävittäny järjen! ¶
Mamma saapi hyvvää trimmii tääpänä! ¶
Se oon toðen totta! Ja semmosta enerkiitä! ¶
Laita 31 ¶
Voi, herranen aika! Minun paras piippu! ¶
Met vain lainaama sitä, pappa! ¶
Minun sauvupiippu oon tehty sauvustamisheen! Häppeekkää! ¶
Protesteerama! ¶
Nyt mie olen vishiin juuri läpi! ¶
Ahaa! Pahanjuoniset niin ko tasan? ¶
Toppaa, pikku konna! ¶
Hei velimatti! Mitäpä minun kans? ¶
Auu! ¶
Et sie minusta kyllä pääse! ¶
Freistaan kuitenki! ¶
Uh! Net menthiin pakhoon, pappa! ¶
Jaahaa! Se se oli mikä pisti minnuu! ¶
Pikku kustaröön valsi, tahi mitä, rakas poika? ¶
Voi, voi! Pyörtyikö pää, rakas sie? ¶
Tuliko tänne pikku kaveri joka... ¶
Tuli? Tulitikkui tästä rangasta, meklari! ¶
Voi, kauheus! Millälaila hän tuli täähään tuli-tulitikkupuuhuun? ¶
Lähðe myötä kothiin papan tykö! ¶
Tässä, pojat, oon kaks keppii! Tehkää työn itte! ¶
Jos että tehe, niin mie tehen! ¶
Pojjila oon sissuu! ¶
Hienot iskutki! ¶
Laita 32 ¶
... ja prinsessa vajelsi pölkkäämättä ishoon jungelin methään, ja lyöi nyrkilä kaikki jalopeurat maahaan... ¶
... ja sitte tuli kaks jalopeuraa, ja met lyöimä net maahaan... ¶
Voi, hyvänen aika! ¶
... ja meiðän sankarit lyöthiin net maahaan! ¶
Net narrathaan, mamma, sinuu! Ha-ha-haa! ¶
Ha-ha-haa! ¶
Häyðyn muistela sen kuninkhaale ja meklari Mekile! ¶
No niin! Nyt oon matan liimattu kiini... ¶
Herrää nyt, rakhain pappa! ¶
Au! Heitä pois! ¶
Mutta...? ¶
Mööpelithän oon kokonhaansa nurin...? ¶
Enhän mie saata kävelä seinää myöðen! Tahi saatanko? ¶
Mi-mie häyðyn päästä täältä pois! Ja paikala! ¶
... ja minun pojat lyöthiin jalopeurat maahaan, yhðelä iskula! ¶
Koko talo oon kääntyny ylösalas ja nurin väärin! ¶
Koko peret oon tullu hulluksi! ¶
Jos net tulhaan vielä kerran, sitte mie ammun! ¶
Sammaa mieltä, Teiðän majesteetti! ¶
Unistelin ette mie vahingossa hyppäsin yli neljennen klassin koulussa. ¶
"Mie ehđotin b  yrokraatiile ette olisin saattanu ottaat pröövin sen sijhaan, mutta net sanothiin ei, obligatoorinen paikalaoleminen." ¶
"Mulla oli sitte pakko käyđä koko vuođen kouluu!" ¶
2 Mos 12,21-28 ¶
Joh 12,12-24 ¶
2 Mos 12,21-28 ¶
12 Siihen aikaan te elitte ilman Kristusta, Israelin kansan ulkopuolella ja osattomina liitoista ja niiden lupauksista, olitte maailmassa vailla toivoa ja vailla Jumalaa. ¶
13 Mutta nyt Jumala on Kristuksessa Jeesuksessa, hänen veressään, tuonut lähelleen teidät, jotka ennen olitte kaukana hänestä. ¶
14 Kristus on meidän rauhamme. Hän on tehnyt nämä kaksi ihmisryhmää yhdeksi ja kuolemallaan hajottanut niitä erottaneen vihollisuuden muurin. ¶
15 Hän on kumonnut lain käskyineen ja säädöksineen, jotta hän omassa itsessään loisi nuo kaksi yhdeksi uudeksi ihmiseksi, ja näin hän on tehnyt rauhan. ¶
16 Ristillä kuollessaan hän omassa ruumiissaan sai aikaan sovinnon Jumalan ja näiden molempien välille ja teki näin lopun vihollisuudesta. ¶
17 Hän tuli julistamaan rauhaa teille, jotka olitte kaukana, ja rauhaa niille, jotka olivat lähellä. ¶
18 Hän on avannut meille molemmille pääsyn Isän luo yhden ja saman Hengen johdattamina. ¶
Joh 12,12-24 ¶
12. Päivää jälkhiin se iso ihmisjoukko mikä oli tullu juhlhiin, sai kuula ette Jeesus oli tulemassa Jerusaleemhiin. ¶
13. Het otethiin sitte palmuoksii ja menthiin ulos häntä vasthaan, ja het huuðethiin: ¶
Hosianna! Siunattu olkhoon hän, joka tullee Herran nimheen, Israelin kuningas! ¶
14. Mutta Jeesus löysi nuoren aasin ja istui sen sölkhään, niin ko oon kirjotettu: ¶
15. Älä pölkkää, Sionin tytär! Katto, sinun kuningas tullee istuin aasin varsan sölässä. ¶
16. Tätä hänen opetuslapset aluksi ei ymmärtänheet. Mutta ko Jeesuksen oli kirkastettu, sitte het muistethiin ette tämän oli hänestä kirjotettu, ja ette het olthiin tämän hänele tehnheet. ¶
17. Ihmisjoukko joka oli ollu hänen kansa ko hän kuttui Laasaruksen hauðasta, ja herätti hänen kuolheista, toðisti hänestä. ¶
18. Sentähðen het menthiinki häntä vasthaan, sillä het olthiin kuulheet ette hän oli tehny sen merkin. ¶
19. Fariseukset sanothiin sitte keskenänsä: Tet näjettä ette että saa mithään aikhaan! Kattokkaa, koko mailma laukkoo hänen pörässä! ¶
20. Heiðän kansa jokka pruukathiin mennä ylös juhlina rukkoilemhaan, olthiin kansa muutammat kreikkalaiset. ¶
21. Het tulthiin Filipin tykö, joka oli Galilean Betsaidasta, rukkoilthiin häntä ja sanothiin: Herra, met halluuma nähðä Jeesuksen. ¶
22. Filippi tullee ja sannoo sen Antile. Antti ja Filippi menhään ja sanothaan sen Jeesuksele. ¶
23. Mutta Jeesus vastaa heile ja sannoo: Tiima oon tullu ko Ihmisen Pojan kirkastethaan! ¶
24. Totisesti, totisesti mie sanon teile: Jos nisun jyvä ei puttoo maahaan ja ei kuole, niin se jääpi yksin. Mutta jos se kuolee, niin se tuopi paljon hetelmää. ¶
Mie unistelen niin hulluu ... ¶
Viimi yönä unistelin ette olin plyjantinteroittaaja. ¶
Eihän se juuri kippeesti tehny, mutta olihan se pikkusen hulluu ... ¶
Kaihnuunkieli - l öyttyykö se?  ¶
Tuorestai, 06.05.99 Kajaanissa  ¶
Hyvät kuuntelijat ¶
Seminaarin kieli oon suomi, mie lujin seminaarin kuttussa. Mie en jaksa puhhuut suomee - en kuitenki yleissuomee - sillä mie puhun minun omala kielelä. Jos että ymmärrä mitä mie sanon, tulkkaa sitte jälkhiin ja kysykkää minulta mitä mie meinaasin sannoot. ¶
Ensisti mie näytän teile missä Pyssyjoki - minun asumakylä - oon. ¶
Täälä löyttyy paljon semmossii kyllii niinko Pyssyjoki - pikku kylä missä ihmiset ei ole puhunheet ruiðan - tahi norjan - kieltä, mutta jotaki muuta kieltä. Joskus se oon ollu saamen kieli ja joskus se oon ollu muu kieli. Ja mikä se ”muu” kieli oon ollu, mie aijon freistata selittäät teile. Pyssyjoki oon yksi niistä vanhiimista ja harvoista kylistä missä vielä tämä ”muu” kieli oon säilyny, ja missä ihmisilä oon kova tahto ette se säilys tulevaisuuðessaki. ¶
Mikä tämä ”muu” kieli sitte oon ? ¶
Sitä oon sanonheet suomen kieleksi. Pyssyjokilaiset oon kolme - nelje sukupolvee jo kuulheet ette se oon ”suomen kieli”, mutta ko met puhuma sitä kieltä suomalaisten kansa, meile helposti jääpi semmonen ajatus ja tunnet ette se oon ”huono suomi”, ja muutamat heistä sanothaan suoraa meile ette met emmä saata puhhuutkhaan suomee. Mie huomasin 1984 ette sehän oon oikheen ette met emmä puhu suomee, mutta kysymys oli sitte ”mitä kieltä met puhuma ko emmä puhu suomee”? Meiðän esivanhimethän olthiin sanonheet meiðän äiðinkielen suomeksi. Ruiðalaiset - tahi norjalaiset niinko suomalaiset sanothaan - taas olthiin sanonheet sen iksi - kväänin kieleksi. Minula ei ollu sillon mithään muuta nimmee meiðän kielele, ja mie sanoin sen ”kväänin kieleksi”. ¶
Tästä nousi hirmunen riita. ¶
”Kväänin kieli ei ole mikhään kieli.” ¶
”Se oon paska kieli.” ¶
Mutta vuoðet menthiin, ja ihmiset - meiðän ihmiset ja toisetki - hyväksythiin ”kväänin kielen,” - kuitenki issoin osa hyväksyi sen. Täälä Suomessa meiðän kieli oon tunnettu ”kveenin kielenä”. Ruottiissa taas sanothaan sen ”meän kieleksi”, ja mie olen sanonu sitä ”meiðän kieleksi”ki. ¶
”Rakhaala lapsela oon monta nimmee!” ¶
Vuonna 1984 feepruaarikuussa  ¶
mie olin osanottaaja Ruottiissa Svansteinin kieliseminaarissa ”Viimi kielisotako?”, ja sielä mie huomasin torniolakson kielen mikä oli kohta sama ko minun oma kieli. Mie olin siihen saakka opetanu suomen yleiskieltä Pyssyjoven koulussa, mutta 1985 mie aloin opetamhaan ”meiðän kieltä” - tahi kväänin kieltä. ¶
Ajatus oli sillon 1984 opettaat lapsile sitä kieltä mitä vanhimet ja isovanhimet - ämmit ja äijit - vielä puhuthiin, ja sillä ko mie itteki puhuin sitä kieltä, assii oli selvä. ¶
Oppimaterialii  ¶
ei löytyny mithään, ja minula oli pakko tehðä kaikki itte. Ensi kahtena vuonna mie kirjotin kaks oppikirjaa - tahi oppihäftii. ¶
”Häfti” oon sama ko ”vihko” suomeksi. ¶
Molemissa näissä häftissä oon 30 kappaletta. Mie kirjotin Pyssyjoven elämästä, ihmisistä, elläimistä, jovesta, merestä, kirkosta, luonnosta ja vaikka mistä muusta. Mie puhuin vanhoitten ihmistin kansa, ja heiltä sain lorrui, laului, sananlaskui, sananparssii, paikannimmii, lehmän; hevosen ja lamphaitten nimmii. ¶
Mie kirjotin ilosta, surusta, pyhä- ja arkielämästä ja freistasin oppetaat lapsile ”kaikki” mitä kuului meile. Ennen tätä paljon lapsista olthiin tulheet minun tykö ja sanonheet ette het jätethään suomen kielen opetuksen, ja het jätethiin. Mutta jälkhiin ko aloin oppetamhaan meiðän kielelä, ei ole ko pari-kolme lasta jokka oon jättänheet meiðän kielen opetuksen. ¶
Pyssyjoven koulussa  ¶
met olema opetanheet meiðän kielelä jo 14-15 vuotta, mutta kolme tiimaa viikossa oon liian vähä jos meininki oon opetaat lapset puhumhaan kieltä. Met olema freistanheet saaða meiðänkielissii ihmissii auttamhaan tässä työssä. Met olema - koululapset ja mie - käynheet kylässä freistaamassa puhuut meiðän kieltä. ¶
Se oon raskas homma ko norjalaistuminen oon ollu niin kova ette vanhimet ei ennää puhuta ommaa kieltä omile lapsile. Ihminen häppee omasta kielestä. ¶
Mitä sitte tehemä? oli kysymys. ¶
Mie huomasin jo aikkaa ette ainua mahðolisuus oon saaða raavhaat ihmiset uskomhaan ette meiðän kieli oon meile tarppeelista ja ette meiðän oma kieli oon tayðelinen ja hyvä kieli ja eikä siitä kielestä tartte hävetä. ¶
Meiðän kieli häytyi saaða jonkulaisen ¶
hyväksymisen!!!  ¶
Ensi ajatus mikä syntyi oli rakentaat meiðän kielisen sentterin Pyssyjoven kylhään. Sentteri piti olla kans kväänimyseymmi (=museo) missä piti olla mahðolista oppiit meiðän histuuriasta, kylttyyristä, ja kielestä. Sen lisäksi se piti olla tyristimagneetti ja käsityösentteri. Nämät olthiin net ajatukset mikkä meilä olthiin 1984. ¶
Myseymmi-ajatuksen varastethiin meiltä Vesisaarheen. Met olema taistelheet nyt 15 vuotta, ja emmä ole vieläkhään saanheet meiðän sentteri valmhiiksi, mutta met olema kahtena viimi vuonna saanheet rahhaa - 880.000 kruunuu - yhtheen ruiðan valtakunnalta järjestämistyöhöön. Tänä vuonna ruiðan Isotinka - norjan suurkäräjät - oon kans sanonheet ette osa rahasta oon tarkotettu kirjakielikehitymistyöhöön, ja mie olen nyt muun muassa tekemässä sitä työtä. ¶
Muutampi sana meiðän sentteristä.  ¶
Sentterin päämäärä oon olla avuksi meiðän ihmisile ”kehðosta hauthaan”. ¶
Muun muassa: ¶
- Meiðän kieli oon oma kieli ¶
- Kehittäät meiðän kielen kirja- tahi kirjotetuksi kieleksi ¶
- Opettaat meiðän ihmissii lukemhaan ja kirjottamhaan omala kielelä ¶
- Opettaat meiðän lapsii puhumhaan meiðän ommaa kieltä ¶
- Opettaat muita puhumhaan meiðän kieltä ¶
Nyt meilä oon - niinko olen sanonu - meiðän kielen opetusta Pyssyjoven koulussa ja lastentarhaassa. Kaikissa muissa kouluissa Ruiðassa opetethaan suomen yleiskieltä. ¶
Pyssyjoven kylä  ¶
oon saamassa - ja oon jo osittaan saanu - takasin omam ittetunnon. Meilä puhuthaan nyt enämen ette enämen meiðän kieltä, meilä laulethaan omala kieleä, opithaan lukemhaan ja kirjottamhaan omala kielelä ja kerran kuukauðessa meilä oon kokous kylän kafejassa (=kahvilassa) missä ei ole lupa puhuut muuta kieltä ko meiðän kieltä. ¶
Kylä ja kylälaiset oon saanheet takasin oman sölkärangan. ¶
Ruiðassa oon kaksi karttaa missä meiðänkieliset paikannimet oon myötä. Lemmijoven (Lakselvin) kartta oli ensimäinen mikä ilmestyi, ja Pyssyjoven (Børselvin) kartta oli toinen. ¶
Met olema tehneet ensimäisen meiðänkielisen viiteofilmin Ruiðassa. Sen näytethiin Ruiðan TV2:ssa jouluaattona 1997. Filmin nimi oon ”Meiðän kieli - meiðän siivet”. ¶
Pari viikko ennen tätä ilmestyi ensimäinen meiðänkielinen laulu-CD ja kasetti. CD:n ja kasetin nimi oon ”Hyvän illan”. ¶
Met olema saanheet ymmärrystä täähään kieli- ja kylttyyrirevitaliserinkityöhöön melkheen koko ruiðan valtakunnasta. Met olema käynheet ruiðan kuninkhaan kylässä antamassa hänele tiettoo meiðän sentteristä, Isontingan pulitikkerit oon antanheet meile tukkee, profesoorit ja muut assiintunttejat oon hyväksynheet tämän sentterin, mutta… ¶
Finmarkun fylkki (= lääni)  ¶
ei ole täähään saakka antanu tukkee. Heilä ei ole minkhäänlaista tiettoo ja ymmärrystä siitä ette meilä oon tarpheus ja oikeus saaða opetusta omala kielelä. Heilä ei ole siitäkhään ymmärrystä ette meiðän kieli oon paras meiðän lapsile. Sama attityyti löyttyy kans Statens Utdanningsdirektörilä/Valtakunnan Opetusjohtaajala, mutta sielä oon hyväksyhneet ette meile opetethaan suomen yleiskieltä. Mutta semmonen päätös ette oppimateriaalii tehðhään vain suomen yleiskielelä Ruiðassa ei saata olla oikheen! ¶
Met olima toivonheet ja luulheet ette met saama tukkee suomalaisilta Ruiðassa, ja muutamat heistä oon tukenheet meitä, mutta "ennin osa heistä oon kieli- ja kylttyyrirasistit." Näin sanoi Suomiseura Oy:n sillonen puhheejohtaaja minule Alattiissa (Altassa). ¶
Pari esimerkkii siitä mitä suomalaiset oon sanonheet meile: ¶
”Teilä ei ole oma kieilikhään!!!” ¶
”Teilä ei ole ommaa kylttyyrii!!!” ¶
Mutta ruiðalaiset oon kans käskehneet meiðät mennä Suomheen! ¶
Minun mielestä ajatus ette kieli ja kylttyyri kuuluuvat yhtheen - kieli oon osa kyltyyristä ja kylttyyri oon osa kielestä - oon ainua järkkevä tie kielirevitaliseera-misessa. Suomen kielen opetus kväänile norjan kouluissa oon minun mielestä väärin. Se oon suomalaistuminen ja sorttaaminen. Tulos tästä pulitiikasta oon meiðän kielen hukkuminen. ¶
Minun puhheen nimi oli: ¶
Kainhuun kieli - löyttyykö se?  ¶
Mie olen tässä puhunu ”kväänin kielestä” ja ”meiðän kielestä”. ¶
””Kainhuun kieli” ei ole käytetty meilä,” ¶
tutkijat ja assiintunttejat oon sanonheet. Mutta viimi kesälä tuli yks vanhemanpuolen vaimo minun tykö ja sanoi näin: ¶
”Mie muistan ette minun vanhaa ämmi ja äiji (=isoäiti ja isoisä) sanothiin ette met olema kainuulaiset, ja ette meiðän kieli oon kainhuun kieli.” ¶
Pari viikkoo jälkhiin mie olin Lemmijovessa - Pyssyjoven krannikylässä - ja sielä mie kuulin sitä sammaa yhðeltä mieheltä. ¶
Nyt ko ”kainhuun kielestä” puhuthaan, kainuulaiset itte toðistethaan ette ”kainuulainen” ja ”kainhuun kieli” oon ollu meilä käytössä. ¶
Vastaus minun kysymyksheen oon sitte ette ¶
kainhuun kieli löyttyy!!!  ¶
Kiitoksii paljon kuuntelemisesta ¶
Ensi lukeminen ¶
Salmit 145, 9-16 ¶
9. Herra oon hyvä kaikile, ¶
laupias kaikkhiin mitä hän oon luonnu. ¶
10. Kaikki het ylistethään sinnuu, Herra, ¶
uskoliset siunathaan sinnuu. ¶
11. Het muistelhaan sinun ihanasta kuninkhaan vallasta ja puhuthaan sinun voimasta. ¶
12. Het opetethaan ihmisile sinun vallasta, ¶
sinun loistaavasta kuninkhaan vallasta. ¶
13. Sie olet ijänkaikkinen kuningas, ¶
sie hallittet sukupolvesta sukupolvheen. ¶
* Herraa oon luotettaava kaikissa mitä hän sannoo, uskolinen kaikissa mitä hän tekkee. * ¶
14. Herra auttaa kaikkii jokka kaađuthaan, ¶
ja nostaa kaikki alaspainetut. ¶
15. Kaikkin silmät oon kääntynheet sinhuun päin, ¶
ja sie ruokit heitä oikkeesheen aikhaan. ¶
16. Sie aukaset sinun kädet ¶
ja ruokit kaikkii, hyvälä. ¶
Toinen lukeminen ¶
3. Mutta minule se ei merkitte mithään jos tet tuomitetta tahi joku muu inhimilinen oikkeus tuomittee minun. ¶
4. Sillä minula ei ole tiettoo misthään mitä mie olen tehny väärin. Mutta en mie sen tähđen ole viaton, sillä Herra oon se joka tuomittee minun. ¶
5. Älkkää tuomittekkaa ennen aikkaa, ennen ko Herra tullee. Hän tullee tuomhaan esile kirkkautheen sen mitä oon korjattu pimmeytheen, ja tullee paljastamhaan syđämen ajatukset. Sillon tullee Jumala antamhaan joka yhđele sen ylistyksen mikä hänele kuuluu. ¶
Joh 8,2-11 ¶
Mie pääsin lakiopiskelhuun! ¶
Kuul! ¶
Olen syönny koffeinitablettii koko kevvään niin ette jaksoin lukkeet joka yö. ¶
Ja nyt mulla oon pakko syöđä unitablettii ette saan nukkuut. ¶
Lykkyy sulle korkkeimassa oikkeuđessa! ¶
Net kolme pikku sikkaa asuthiin  muorin kans alimaisessa talossa luokan alla. ¶
Se iso, hirvee hukka asui yksin talossa luokan päälä. Talosta hän näki ette pikku siat naruethiin ja tierathiin koko pitken päivän. ¶
Toinen sika rakensi talon tikuista ja oksista. Yks, kaks, kolme ja hop, hop, hop, sitte talo oli valmis. Ei se tullu niin kauniskhaan. Ja eikä se ollu olheenkhaan luja. ”Mutta mitä sitte?” pikku sika sanoi. ”En halluu tehðä työtä ja  palavoið  a koko päivän. Mie tanssaan ja pellaan fiuluu sen sijaksi.” Ja niin hän teki justhiin sitä. ¶
Mutta penshaitten takkaa yks katteli häntä. Yks jolla oli halu saaða sianpaistii murkinaksi. ¶
Kolmas pikku sika rakensi talon tiilikivistä. Hän teki työtä koko aijan sillä siitä piti tulla kaunis, luja talo. ¶
Tämä sika oli virkku  ja työtä palavoitten  . Hän snikkaroitti jopa oikkeen ovenki. ¶
”Nyt mulla oon tila levätä ja pelata pikkusen torvee,” kolmas pikku sika sanoi. Niin ko ajateltu niin tehtyki. ¶
Mutta järvestä siinä likelä oli yks joka katteli kolmatta pikku sikkaa. Yks joka tykkäis syöðä pikku sikkoi. ¶
Toisena päivänä hän tuli laukkoin luokkaa alas. Se oli se ISO, HIRVEE HUKKA! Hän laukkoi suoraa pillitalloo vasten. ¶
”Pikku sika, pikku sika, laske minun sisäle! hukka sanoi ja koputteli ovheen. ¶
Ensi pikku sika kurkhaatti klasista ja sai nähðä den ison, hirveen hukan. ”En, niin kauvon ko mulla oon kiharasapara, en laske sinnuu sisäle!” pikku sika huusi. ¶
”Sitte mie hengitten ja puhallan siksi ko sinun talo kaattuu!” iso, hirvee hukka karjui. ¶
Hukka puhalsi ja puhalsi, ja viimen hän puhalsi pillitalon traasuksi. Pikku sika tarttui tolphaan kiini, ja se oli juuri sitä ette hän pääsi pakhoon. ¶
Sika laukkoi niin noppeesti ko hän jaksoi veljen tykö joka oli rakentanu talon tikuista ja oksista. ¶
”Appuu! Appuu!” hän huusi, ”Iso, hirvee hukka tullee!” ¶
Toinen pikku sika laski hänen sisäle ja rukatti saaða oven lukhuun. ¶
Iso, hirvee hukka pani lamphaantaljan pääle, ja sitte hän meni tikkutalole, ja koputteli ovheen. ¶
”Pikku siat, pikku siat, laskekkaa minun sisäle,” hän sanoi houkutteleevala äänelä. ¶
”Kukapa sie olet?” toinen pikku sika kysyi. ”Mie olen lammas,” hukka vastaisi ilosesti. ¶
Net kaks sikkaa kurkhaatethiin klasista. Siinä het nähthiin hukan taljan alta. Toinen pikku sika sanoi: ”En, niin kauvon ko mulla oon kiharasapara, en laske sinnuu sisäle.” ¶
”Sitte mie hengitten ja puhallan siksi ko sinun talo kaattuu!” iso, hirvee hukka sanoi. ¶
Hukka puhalsi ja puhalsi. Ja heti hän oli hajottanu koko tikkutalon. ¶
Net kaks pikku sikkaa päästhiin pois juuri viimi hetkelä. Nyt het laukothiin veljen tykö joka oli rakentanu talon tiilikivistä. ¶
”Appuu! Appuu! Iso, hirvee hukka tullee!” het huuðethiin. Kolmas sika laski heiðät sisäle ja rukatti saaða oven lukhuun. ¶
Iso, hirveee hukka koputteli ovheen. ”Pikku siat, pikku siat, laskekkaa minun sisäle,” hän huusi. ”En, niin kauvon ko mulla oon kiharasapara, en laske sinnuu sisäle,” sanoi kolmas pikku sika. ”Sitte mie hengitten ja puhallan siksi ko sinun talo kaattuu!” hukka sanoi. ¶
Net kaks pikku sikkaa pölästythiin niin ette het laukothiin ja lymmythiin sängyn alle, mutta kolmas pikku sika sanoi: ”Älkkää pölkkäkkää. Hukka ei jaksa hajottaat tätä talloo. Se oon liian luja. ¶
Kolmas pikku sika aukasi klasin ja sanoi hukale: Puhalla tyhä sie! Puhalla niin kovin ko halluut! Emmä met pölkkää sinnuu.” ¶
Iso, hirvee hukka alkoi puhaltamhaan; hän puhalsi ja puhalsi. Ja hän puhalsi ja puhalsi. Ja hän hengitti ja puhalsi ... puh, puuh, puuuh, puf. ¶
Hänen pää tuli punaseksi, ja korvat melkkeen sinisiksi. Silmissä oli täynä kyynhelheitä. Mutta ... ei hän kuitenkhaan ... jaksannu puhalttaat tiilikivitalloo traasuksi. ¶
Viimen hukka väsyi. Mutta hän häytyi saaða net kolme sikkaa kiini. ”Nyt mie tieðän mitä mie tehen,” hän sanoi luuristi. ¶
”Mie kiikun talonseinästä ylös.” ¶
Heti iso, hirvee hukka oli katola. ”Sitte mie lasken itteni piipusta alas,” hän sanoi. ¶
Talossa net kolme pikku sikkaa kuulthiin hukan. ”Hukka oon katola!” ensi pikku sika huusi. ”Hän tullee sikkaristi piipusta alas!” toinen pikku sika sanoi. ¶
”Noppeesti!” kolmas pikku sika huusi. ”Noutakkaa paðan kiehhuuvaa vettä.” Net kaks veljestä laukothiin tekemhään niin ko hän sanoi. ¶
Het panthiin vesipaðan takhaan. ¶
Ja ko iso, hirvee hukka tuli piipusta alas, hän putois kiehhuuvhaan vesipathaan. ¶
Vesi oli niin kuuma ette iso, hirvee hukka lensi niin ko piila takasin piipusta ylös. Sitte hän pani laukkomhaan ja ei topannu ennen ko hän oli kotona. Ja hän ei koskhaan tullu alas luokan päältä. ¶
Hukka assuu vielä yksin talossa luokan päälä. Hän oon yhtä iso ko ennen, mutta ei hän ole ennää niin pahankurinen. Hän oon heittäny syömästä pikku sikkoi. ¶
YKSINKERTAISET KANANPENIKKÄ  RESEPTIT ¶
Nyt net kolme pikku sikkaa asuthaan yhðessä samassa tiilikivitalossa. Het pelathaan ja laulethaan ja oon iloset koko pitken päivän. ¶
”Kukahan pölkkää hirveestä hukasta, hirveestä hukasta, hirveestä hukasta? Kukahan pölkkää hirveestä hukasta? Tra-la-la-la-laa!” ¶
minun polvi! ¶
Vihhaan joggaamista!! ¶
Ei saata leikata. ¶
Freistaa strechausta. ¶
Piian se auttaa. ¶
tohturi!! ¶
Ei auta ei mithään! ¶
Oonkohan sulla pakko jogata? ¶
Joo! Pakko oon. ¶
Ensimäinen Mooseksen kirja 3: 8-10 ¶
8. Ja het kuulthiin, kuinka Herra Jumala käveli tarhaassa illan liehmuussa viimassa. Ja mies ja hänen vaimo lymmythiin Herran Jumalan kasvoin eðestä tarhaan puitten välhiin. ¶
9. Mutta Herra Jumala huusi miehele ja sanoi hänele: Missä sie olet? ¶
10. Hän vastasi: Mie kuulin sinun askelheet tarhaassa. Mie pölästyin sillä me olen alasti, ja mie lymmysin. ¶
Paavalin preevi roomalaisile 5: 17-19 ¶
17. Kuolema sai herruu  ðen  y  ð  den ainuan ihmisen rikkomuksen täh  ð  en. Kunka paljon enämen sitte ei pi  ðetä het omistaat elämää ja saaða herruuðen yhðen, Jeesuksen Kristuksen, kautta, het jokka otethaan vasthaan Jumalan ison armon ja  vanhurskau  ð  en   lahjan. ¶
18. Niin ko siis yh  ð  en ihmisen rikkomus tuli kaikile ihmisile tuomioksi,   niin kansa yh  ð  en ihmisen vanhurskas teko tuopi kaikile ihmisile vapautusta ja elämää. ¶
19. Niin ko monet tulthiin syntisiksi yh  ð  en ihmisen tottelemattomuu  ð  en vuoksi, niin kansa monet tulhaan vanhurskaiksi yh  ð  en ihmisen kuuliaisuu  ð  en syystä. ¶
Matteuksen evankeeliumi, 15: 21-28 ¶
21 Jeesus lähti sieltä ja meni Tyroksen ja Sidonin aloile. 22 Kanaanilainen nainen sieltä niiltä aloilta tuli ja huusi: "Herra, Taavetin Poika, armatta minnuu! Paha henki vaivaa kauheesti minun tytärtä." 23 Mutta hän ei vastannu naisele ei sannaakhaan. ¶
Opetuslapset tulthiin Jeesuksen tykö ja pyyðethiin: "Auta häntä: Hän kulkkee meiðän pörässä ja huuttaa." 24 Mutta Jeesus vastasi: "Ei minnuu ole lähätetty muile ko Israelin kansan kaðonheile lamphaile." 25 Sitte nainen tuli, polvistui maahan Jeesuksen etheen ja sanoi: "Herra, auta minnuu!" 26 Jeesus vastaisi hänele: "Ei ole oikheen ottaat lapsilta leivän ja anttaat sen koirile." 27 "Se oon oikheen, Herra", nainen sanoi, "mutta saaðhaanhan koiratki syödä mourui mikkä puðothaan heiðän isän pöyðältä." 28 Silloin Jeesus sanoi hänele: " Nainen, sinun usko oon iso! Tapattukhoon niin ko sie tahðot." Siinä samassa tytärki tuli tervheeksi. ¶
Rakas seurakunta! ¶
Kunnia olkhoon teile ja rauhaa Jumalalta meiðän Isältä ja Herra Jeesus Kristukselta. ¶
Jeesus auttaa yhtä vaimoihmistä vielä kerran. ¶
Tällä kerttaa vaimon tytär oon sairas, ja vaimo pyyttää Jeesukselta appuu. ¶
Hän oon itte avuton, ja hän luottaa tätä mestarii. ¶
Hän uskoo ette mestari tullee auttamhaan ja saattaa auttaat häntä. ¶
Sielä ei ole yhthään tohturii tahi sikhuusii niin ko meilä oon nyt, ¶
ja hän näkkee ette tämä oon ainua mahðolisuus siiheen ette hänen tytär tulis tervheeksi. ¶
Hän hakkee appuu häneltä joka tekkee ihmheitä ja saarnaa taivhaan valtakunnan likisyyðestä. ¶
Jeesus oon ennenki auttanu vaimoihmissii. ¶
Yksi vaimo jolla oli ollu verenjuoksu vuoðesta vuotheen ja joka oli hakenu appuu joka paikasta, tuli Jeesuksen tykö ja tuli tervheeksi. ¶
Oonko se niin ette Jeesus oon erikoisesti ystävälinen vaimihmisile ja auttaa vain heitä ja oon vain   interesseerattu heiðän kohtalosta? ¶
Ei, hän auttaa kaikkii jokka tarvithaan häntä. ¶
Eðelisessä luvussa lukkee ette kaikki jokka kosketethiin hänen kappaa, tulthiin tervheeksi. ¶
Mutta oonko se niin ette Jeesuksen interessi vain koskee yhtheiskunnan sairhaita, kleinii ja syrjitettyi   ihmissii ¶
joitten yli herrat ja lait muuton hallitethaan. ¶
Miksi Jeesus oon tasan herroitten vastustuksessa ¶
ja kväruleeraa kirjanoppinheitten ja fariseusten kansa? ¶
Eikö hän saata hyväksyyt sitä ette tiettyi assiita oon Jumala määräny ijänkaikkisesti, ¶
ja ette näitä eri joukkoi oon panheet hoitamhaan lakkii ja käskyi mikkä Jumala oon antanu heile? ¶
Tämän luvun alussa lukkee ette Jeesus ja hänen opetuslapset taas rikothaan lakkii ja määräyksii miitä het oon saanheet vanhoilta. ¶
Se kiussaa niitä vanhimiita rajattomasti, ¶
heitä jokka piðethään pasata ette yhtheiskunta säilyis ja ette Jumalan järjestys pittää hallita ihmisten keskelä. ¶
Miksi sitte Jeesus saattaa tasan tehðä tätä ja ei seurata niitä käskyi ja määräyksii miitä toiset häyðythään seurata? ¶
Oonko hän parempi ko toiset? ¶
Joo, Jeesus oon erilainen kaikista toisista. ¶
Hän oon ollu tietoinen tästä koko ijän, kiini siitä saakka ko hän makais elläinten soimessa. ¶
Jeesus kaattaa koko sen uskonnolisen järjestyksen, ¶
ja pannee ittensä kaikkin toisten sijhaan joila oon meininkkii Jumalasta. ¶
Tämän vallan ja autoriteetin tämä vaimo näkkee hänessä ko hän pyyttää appuu. ¶
Ko hän lankkee Jeesuksen etheen, ¶
hän näyttää alamaisuutta sille vallale mikä oon isompi ko hän itte. ¶
Tälle Jumalan miehele jonka etheen kaikila viimen oon pakko kumarttuut. ¶
Kumartuminen Jeesuksele ¶
oon epäluonnolista ihmisile. ¶
Met halluuma itte päättäät, ja heilä joila oli se uskonnolinen valta silloin, het ei haluttomasti halunheet anttaat sitä poijes. ¶
Miksiko sitte snikkarinpoika Naasaretista pittää määrätä heiðän puolesta? ¶
Hän toimi pilkalisena Jumalaa vasthaan ko hän koko aijan rikkois Mooseksen käskyi, ja ei koskhaan ollu kuuliainen Jumalan laile. ¶
Tämä oon ymmärrettävä sillä heiðän puolesta ei yksikhään ihminen saattanu tarkistella Mooseksen lakkii. ¶
Kaikki israelilaiset olthiin tämän alimaiset. ¶
Niin oli Jeesuski. ¶
Mutta Jeesus tiesi ette hän oli Jumalasta, ¶
ja hän saarnais uutta uskonttoo mikä ei ollu teko-orjuutta; ¶
mutta uusi usko mikä kääntyi syðänten ja ihmisten sisäsen puolheen. ¶
Mitä sie tehit tahi söit, ei ollu epäpuhðasta, mutta mitä sie sanoit ja ajattelit sinun sisäsessä. ¶
Jeesus antoi synnitki antheeksi. ¶
Tätä ei saattanu yksikhään ihminen tehðä, sillä se oli sama ko olla Jumalan sijainen. ¶
Eihän se ollu kummalista ette Jeesuksen ympäri oli paljon sekkaannusta. ¶
Paljot pöläthiin hänesta, ja autoriteetit huomathiin aijan pääle ette se oli heiðän velvolisuus saaða hänen poijes. ¶
Jeesuksen päivhään saakka kaikki synninpuhðistaminen piti olla temppelissa, ¶
missä pappikunta hoiti Jumalan järjestystä. ¶
Mutta Jeesus sannoo ette hän purkkaa ja rakenttaa uuðesti temppelin kolmessa päivässä. ¶
Hän puhhuu omasta kuolemasta ja ylösnousemisesta mitä hän koko tehonsa läpi tekkee valmhiiksi. ¶
Jälkhiin ko Jeesus oon menny Isänsä tykö, temppelin purethaan ja koko juutalaisvaltakunta hajjoo. ¶
Jeesus oon siis Jumalan uusi temppeli joka kärssii kaikki synnit. ¶
Hänen uhri koskee koko mailmaa, ja nyt oon päässiisaika likennemässä. ¶
Paasto täälä mailmassa oon valmistamisaika Jumalan vankale tehole Jeesuksessa. ¶
Yli koko mailman saatama nyt juhliit päässiissii. ¶
Tämä lähtöaika mikä merkittee ihmisten tie taivhaasheen. ¶
Vajelus mikä koskee koko ihmisen elämää siksi ko met kerran tulema nukattamhaan ja kohtaamhaan meiðän Jumalan. ¶
Tämä oon kirkastamista. ¶
Tämä oon pilgrimmivajelus keskelä elämän hoppuu. ¶
Otama nyt pari askeletta takasinpäin, ja hunteerama siitä ette meiðän elämän tie oon se missä Jeesus oon meiðän kansa – ja Jumala kerran tullee ottamhaan meiðät vasthaan. ¶
Tämä oon siunausta. ¶
Tämä oon antheeksiantaminen meile siitä vastuksesta universin ittevaltiasta vasthaan. ¶
Pyhitämä tätä hetkee lyhykäiselä rukkouksela. ¶
Herra, sie piðät huolta meistä. ¶
Herra, sie pyhität meitä. ¶
Sie käsket ihmisen sinun tekhoon, saarnamhaan sinun sannaa; mutta kansa astumhaan takasin palvelemhaan sinnuu rauhassa ja rukkouksessa. ¶
Sie käsket ihmissii palvelemhaan klosteriissa, ¶
missä vain juuri sie olet olemassa ja ihmiset täyðythään sinun hengelä. ¶
N  ämät palvelijat, miehet ja vaimot, rukkoilhaan sinun luomista ja luomistyötä; ette sie täyttäsit kaikki kaikissa, ¶
ja loisit ymmärryksen siitä ette ihminen tarttee pelastusta. Amen. ¶
Vaimon rukkouksen kuulthiin. ¶
Jeesuksen oli ensinä lähätetty Israelhiin olemhaan se Messias jota kaikin sielä kaipathiin. ¶
Mutta vaimoihmiselä oli kova usko, ¶
ja hän haluis ette pakanatki piðettäis saaða ossaa Israelin pelastuksesta. ¶
Hetki jokka seisothiin Israelin ulkopuolela, oðotethiin ette Jumala pitis tulla heile. ¶
Eih  än Jeesusta suorhaan ylipuhuttu. ¶
Hän haluis vain painottaat ette hän ensin  oli juutalainen ja oli tullu juutalaisile hei  ðän uskon tähðen pelastuskuninkhaaksi. ¶
Profetioitten totteutumisen t  äh  ðen Jeesus tuli tänne kärsimhään ja kuolemhaan. ¶
Mutta hän tiesi koko aijan ette hän oli tullu sentähðen ette kaikkii kansat piðetäis saaða osan pelastuksesta. ¶
Tämähän oon selvä ko hän lähättää opetuslapset kaikhiin mailman riikhiin ennen ko hän astuu taivhaasheen. ¶
Vaimoihminen joka assuu juutalais yðinalan ulkopuolela, saapi mitä hän tahtoo. ¶
Hänen tahto oon kova, ja Jeesus oon rohkkee joka yksinkertaisesti ottaa yhtheyttä ouðon vaimoihmisen kansa. ¶
Tämän likinäisyyðen vaimoihmishiin näjemä kans ko Jeesus oon yksin samarilaisvaimon kansa kaivon vieressä, ¶
ko hän oon Martan ja Maarian kansa, ¶
ko itkeevä vaimoihminen voitelee häntä. ¶
Mutta Jeesuksen kiista oon ensinä miesihmisten välinen kiista. ¶
Hän halluu ette net ymmärrettäis ette Jumala koko aijan halluu jotaki ihmisile; ¶
ja ette Jumala ensisti oli yhtheyðessä Israelin kansa ja sitte jälkhiin sitä levitti valtakunnan yli koko mailman. ¶
Sittehän se ei olekhaan niin kummalista ette Jeesus oli yhtheyðessä vaimoihmisten ja muitten joukkhoin kansa mikkä silloin olthiin heikot; ¶
mutta mikkä aijan pääle oon tulheet ittenäisemmäksi ja ittepäisemmäksi, ¶
niin ette hänen valtakunta kestäis maimanlopphuun asti. ¶
tosi Jumala ijänkaikkisesta ijänkaikkisheen. Amen. ¶
Markkus 12, 41-44. Lemmijoven kirkossa, 14. novem e berii 2010. Rui ð a/kainu.  ¶
Tämä pyhä evangeeliumi oon kirjotettu Markkuksen evangeeliumissa, 12. luku, 41.-44: ¶
41. Ja Jeesus istui uhriarkun vastapäässä ja katteli, kunka kansa pani rahhaa uhriarkkhuun. Ja monet rikhaat panthiin paljon. ¶
42. Niin tuli köyhä leski ja pani kaksi rahhaa, muutamman äyrin arvoiset. ¶
43. Sitte Jeesus kuttui oppilapset hänen tykö ja sanoi heile: ”Totisesti mie sanon teile: Tämä köyhä leski oon pannu enämen ko kaikki muut jokka panthiin uhriarkhuun. ¶
44. Sillä kaikki muut panthiin heiðän liikanaisuuðesta, mutta hän antoi omasta köyhyyðestä kaikki mitä hän omisti, kaikki millä hän piti elläät. ¶
Näin oon Herran sanat. ¶
Minun vanhaa koulufröökkenä 1. klassissa muisteli raamatunmuisteluksii. ¶
Muutamat niistä, erittäin net planssimuistelukset, leimathiin minun lapsenmielen. ¶
Usheen mie muistin net raamatunmuistelukset hänen muisteluksista, paremmin ko net miitä mie jälkhiin lujin. ¶
Yks niistä muisteluksista oli se ”lesken rahoista”. ¶
Vaikka hänelä ei ollu ei kuvvaa eikä planssii, hän muisteli niin elläävästi ette mie olen ittele luonnu kuvan. ¶
Mie muistan ette hän muisteli, ja mie kuvittelin, temppeliarkun, uhriarkun, ¶
net rikhaat ihmiset heiðän pitkissä, fiiniissä, kirjavissa ja tyyrhiissä puvuissa, ¶
millälaila het topathiin, nostethiin heiðän kultarahat, ¶
kattelthiin nähðhäänkö kaikin kunka paljon rahhaa het panhaan arkhuun - ¶
ja sitte se pikku leski, koukkusölkäinen, köyhyyðen vaatheissa, arka, piian häpheissä, ujo, ¶
pisti noppeesti omat kaks pikkurahhaa arkhuun, ¶
ja meni siitä pois ja toivoi ette ei yksikhään ollu huomannu häntä. ¶
Ja sitte Jeesuksen, tahi minun fröökkenän, sanat: ¶
Hän antoi kaikki mitä hänelä oli. Toiset annethiin näyttämälä kunka hyvät ja jumalanpölkkäävät het olthiin. ¶
Tämä muistelus, tämä kuvä minkä mie luoin, tarttui minhuun. ¶
Se muisteli jotaki siitä mitä 7-8 vuotinen jaksoi ymmärttäät, ¶
moraalista sisälttöö mikä lapsheen tarttui. ¶
Muisteluksesta tuli autoriteetti. ¶
En tullu erikoisesti uskonnolisesta perheestä, ¶
mutta mie tunsin kyllä ette raamattu ja Jeesus, ja fröökkenä, olthiin jonkulaiset autoriteetit. ¶
Kuitenki mie uskon ette pääassiissa se oli muistelus itte mikä antoi sille autoritetin. ¶
Sillä ko se selvästi sanoi jotaki tärkkeetä, niin se sai autoriteetin. ¶
Näin se oon usheitten raamatunmuisteluksin kansa. Net toimithaan ittesti. ¶
Osa syystä miksi muistelukset saarnathaan meile, ja ei jätetä meitä, saattaa olla; ¶
met ajattelema siiheen: missä met olemä, kekkä met olema muisteluksessa? ¶
Kekkä oon net rikhaat? Kuka oon leski? ¶
Leski. Köyhä. Antoi kaikki mitä hän omisti. ¶
Mutta miksi? Mitä hän ajatteli? ¶
Oliko hän vanhaa leski joka ajatteli ette hän tullee kuolemhaan heti? ¶
Oliko hän nuori leski, jolla oli lapsii, sukulaissii, ja toivoiko hän ette hän tulisi naimhaan taas heti? ¶
Hän oli köyhä. ¶
Mutta oliko hän murtunu, koukkusölkäinen, antanu kaikki pörhään? ¶
Vai oliko hän luja vaimo joka ajatteli ette hän kyllä jaksaa elämän? ¶
Ja miksi hän antoi kaikki? ¶
Oliko muutampi joka oli villitelly hänen tekemhään niin, tahi oliko hänelä halu anttaat muutammale joka tartti sen vielä enämen? ¶
Piian hän tuli sisäle, niin ko mie kuvittelin sitä ko kuulin muisteluksen koulussa, ¶
kokhoonpuðonheena, halu hävitä maahaan, ¶
pisti net kaksi rahhaa arkhuun ja hävis, ¶
ko hän ajatteli ette kirjanoppinheet oon sanonheet ette mie piðän anttaat rahhaa tempelhiin, ¶
kirjanoppinheet jokka oon ottanheet minun talon omhaan halthuun. ¶
Met emmä tieðä. ¶
Mutta met tieðämä ette juuri ennen tätä, Jeesus oli varottanu heitä kirjanoppinheist ä jokka haluthiin kävel ä pitkissä puvuissa, ja jokka haluthiin ette ihmiset tervettelthiin heitä torila.  ¶
Het tulhaan leskitten talhoin ja piðethään pitkii rukkouksii nävön vuoksi. (Markkus 12, 38.40) ¶
Muutammat kirjanoppinheet oon rikastunheet leskitten kustannuksela, ¶
joko pitkilä rukkouksila tahi puijaamisela heitä. ¶
Met tieðämä ette joku ihminen saapi valttaa toisten yli, ja käyttää heitä hyväksi. ¶
Tämmäistä valttaa ja hyväksikäyttämistä saattaa kans tapattuut ilman uskonttoo. ¶
Mutta piian se oli muulalaila. ¶
Piian leski tuli, nuorena ja vitaalina ja työnkykyisenä, suorasölkäisenä temppelhiin, ¶
meni suoraa temppeliarkule ja pani rahat siiheen, ja ajatteli: ¶
toiset tarvithaan rahhaa enämen ko mie. ¶
En halluu ette muutammat piðethään pittäät synttii minusta. ¶
Mie halluun olla myötä auttamassa ette toisile oon parempi, ette yhtheiskunnan rakenettais ylös. ¶
Mie halluun anttaat rahhaa tempelile, kirkole, jumalanpalvelemisele. ¶
Mie olen tervet ja luja, saan pesotyötä huomenna ja pärjään. ¶
Piian se oli niin. ¶
Mutta siitä huolimatta antoiko hän rahat niin vapaaehtoisesti, ¶
kevveelä tahi raskhaala syðämele, huomisen päivän rauhattomuuðela tahi turvalisuuðela ¶
sitte se oon varma ette hän antoi kaikki, hänelä ei ollu ennää mithään. ¶
Mutta rikhaat ei annettu kaikki, vaikka het annethiin paljon. ¶
Jeesus ei sano ette köyhät piðethään anttaat kaikki, niin ko leski teki, ¶
mutta hän näyttää kontrastin rikhaishiin. ¶
Het annethiin omasta liikanaisuuðesta. ¶
Jeesus ei sano sitäkhään ette rikhaat piðethään anttaat kaikki, niin ette hetki tultais köyhäksi. ¶
Mutta hänen sanat, hänen verttailu leskheen, jääpi roikkumhaan ilmassa: ¶
olisivatko rikhaat, olisimako met pitänheet anttaat enämpi? ¶
Oonko meilä, rikhaila valtakunnila, valttaa yli toisten, niin ko kirjanoppinheila oli? ¶
Ja millälaila met käytämä sitä valttaa? ¶
Tulemako met antamhaan poijes rikhauðen, poijes vallan? ¶
Het annethiin omasta liikanaisuu ð esta, muttä hän antoi omasta köyhyy ð estä kaikki mitä hän omisti, kaikki sen mi ll ä hän pit i elläät .  ¶
Lopuksi: Raamatussa mainithaan usheen ette paljon saattaa käänttäät kumhoon. ¶
Maarian ylityslaulussa, siinä laulussa minkä hän lauloi ko hän huomais ette hänestä oon tulemassa äiti hänele jonka piðethiin sannoot Jumalan lapseksi, ¶
oon kirjotettu: hän tyy ðyttää nälkäiset hyvilä kenkiilä, muttä lähättää rikhaat tyhviin käsin hänestä poijes. (Luukkas 1,53).  ¶
Pienimmet nousthaan isoimmeksi, ¶
nälkäiset tyyðyytethään, köyhät rikastutethaan. ¶
Pienet korotethaan, niin ko Jeesus korotti köyhän lesken.  ¶
Kunnia olkhoon Isän ja Pojan ja Pyhän Hengen  ¶
joka oli, oon ja tullee olemhaan Tosi Jumala  ¶
ijänkaikkisesta ijänkaikkisheen. A a men.  ¶
1.  Äitinkieli ¶
Met kuulema tässä siitä mitä tapattui kaikkiin ensimäisenä helluntaipäivänä Jerusaleemissa. ¶
Met kuulema ette Jeesuksen oppilapset olthiin kokkoontunheet yhtheen paikkhaan. ¶
Siinä samassa talo täytyi hirmuisesta äänestä, ¶
äänestä mikä pauhasi niin ko kova myrsky. ¶
Oppilapset tulthiin täytetyiksi Pyhälä Hengelä, ¶
ja ko het alethiin puhumhaan, sitte ihmiset kokonhaansa eri maista ymmärrethiin mitä het sanothiin. ¶
Oon kirjotettu ette «juutalaiset kaikista kansoista taivhaan alta» olthiin kokkoontunheet Jerusaleemhiin. ¶
ja monet heistä tulthiin yhtheen talon ympäri ko het kuulthiin pauhamisen taivhaasta. ¶
Siitä tuli iso ymmärtämättömyys ko oppilapset alethiin saarnamhaan heile, ¶
sillä joka yksi ”kuuli puhetta omala äitinkielelä”. ¶
Kaikki  kansat taivhaan alla, siinä lukkee. ¶
Kaikkiko? ¶
Olikhoon siinä olemassa suomalais-ugrilais   kielii? ¶
Kainulaissiiko, saamelaissiiko? ¶
Tahi ruiðalaissiiko? ¶
Piian siinä ei ollu. ¶
Piian met häyðymä olettaat ette ”kaikki kansat” tässä merkittee sitä ¶
ette sielä oli paljon ihmissii niistä kansoista joita silloin tunnethiin ja jokka saathiin osan kieli-ihmheestä. ¶
Mutta het jokka olthiin sielä, häyðythiin pölästyyt jo kovasti ¶
ko het kuulthiin nämät yksinkertaiset, oppimattomat miehet puhhuuvan kieltä mikä kuulusti niin ko heiðän äitinkieli. ¶
Siinä oon jotaki erilaista äitinkielessä. ¶
Mie olen tuntenu sitä joskus ko olen ollu reisula ulkomaila, ¶
ja pitkheen aikhaan oon ollu paljon ihmissii minun ympäri jokka puhuthaan muuta kieltä tahi muita kielii. ¶
Ja sitte se oon tapattunu: korva kuulee äkkii jotaki mikä saapi minun toppaamhaan ja kuuntelemhaan. ¶
Eihän siinä saata olla väärässä. ¶
Mie kuulen minun ommaa äitinkieltä puhuttuna sieltä joukosta! ¶
Se oon hyvä kokemus! ¶
Kielen noutti oon niin opas ja rakas, ¶
se oon osa minusta, ¶
ja se mennee syðämheen ja tekkee minun niin iloiseksi. ¶
Mie tunnen ette meiðän yhtheinen äitinkieli oon nauha mikä sittoo meiðät yhtheen ¶
vaikka met emmä tunne toinen toista. ¶
Met omistama jotaki tärkketä yhðessä. ¶
Joo, äitinkieli oon tärkkee meile. ¶
Sitä mitä met opima ko olima juuri pienet. ¶
Sitä mitä met saima äitinmaiðon kautta. ¶
Se kaikista ensimäinen sana mitä met sanoima oli piian justhiin . ¶
Äitinkieli oon elämäntärkkee pienele lapsele, ¶
joo, ja se näyttää siltä ette sen pikku lapsen oon programmeerattu oppimhaan noppeesti ja effektiivisesti sitä kieltä, ¶
tahi niitä kielii miitä puhuthaan alala. ¶
Ja jälkhiin sitä kielestä tullee se tärkkein työkalu meiðän ajatuksile ¶
ja sille mikä meilä oon syðämessä. ¶
Siitä tullee syðämenkieli. ¶
Äitinkielen kautta met tulema osaksi siitä yhtheiskunnasta miihiin met kuuluma. ¶
Meilä oon surulista ajatela siitä mitä meiðän autoriteetit tehthiin kainun kielele ¶
ja vielä saamen kieleleki. ¶
Kova ruiðalaistumispolitiikka alkoi 1800-luvula ¶
ja se jatkoi pitkele 1900-luvule. ¶
Usheen käytethiin arvottommii konstii kainun kielen hävittämisessä ja kieltämisessä, ¶
ja sen kiellethiin kouluista ja kirkoista. ¶
Valitettaavasti kirkkoki antoi ittestä käyttäät paljon kerttoi tässä ruiðalaistumisprosessissa. ¶
Valitettaavasti. ¶
Mie olen kuullu usheilta millä laila lapsii rangastethiin ruumhiilisesti jos het käytethiin niitä kielettyi kielii. ¶
Yks kainunkielinen sana saattoi saiða koululaisen tuntemhaan opettaajan kämentä. ¶
Ruiðan valtakunnan tietoinen politiikka ¶
synnytti loukkaavii näkemyksii ja stigmatiseerausta ¶
mikä sai usheet kieltäytymhään tahi olemhaan vaiti omasta saamelais- tahi kainulaisidenttiteetistä. ¶
Äitinkielen otethiin poijes paljoilta ihmisiltä meiðän pohjasela maanosala. ¶
Syðämenkielen pääle poljethiin. ¶
Met saatama vain kuvitela minkälaissii haavoi het saathiin jokka kokkeilthiin tätä. ¶
Se oli iloista lukkeet aviisista muutampi aika sitte ¶
sen antheeksipyytämisen Pohjas-Tromssan lokaalipolitiikerilta valtakunnan minoriteettikielten hoitamisesta. ¶
Siinä oon piian toivoo siitä ette suuryhtheiskunta nyt tullee tekemhään hyväksi jotaki siitä vääryyðestä ja vahingosta mitä oon tehty, ¶
ja totisesti tullee lujentamhaan kainunkieltä elläävänä kielenä. ¶
2.  Syðämenkieli ¶
Kaikila meilä oon syðämenkieli, oliskhoon se saami tahi kainu tahi ruiða tahi joku muu kieli. ¶
Joo, meilä saattaa olla monta. ¶
Usheet pohjasen ihmisistä saatethiin kaksi ja kolme kieltäki. ¶
Nyt se oon tullu paljota harvemmaksi. ¶
Syðämenkieli anttaa meile sannoi meiðän sisimäisile ajatuksile ja tuntheile. ¶
Meiðän surule ja ilole. ¶
Meiðän riemule ja kivule. ¶
Meiðän epätoivole ja toivole. ¶
Syðämenkieltä met saatama käyttäät ko käännymä Jumalale rukkouksissa. ¶
Sitä saatama käyttäät ko pyyðämä häneltä appuu ja neuvvoo, ¶
ja sillonki ko tunnustama hänele meiðän synnit, ¶
netki mikkä korjaama pois mailmalta. ¶
Met saatama sannot justhiin niin ko se oon, ¶
suoraa ja ilman korreilematta, ¶
niin ko met usheen tehemä ko puhuma toinen toisen kansa. ¶
Jumala tullee kuuntelemhaan sitä mitä meilä oon sanomista niin ko kärsivälinen vanhiin joka kuuntelee ommaa lasta. ¶
Rukkouksta syðämenkielelä Jumala meiðän taivhaalinen Isä halluu kuulla! ¶
Ja tällä kieleläki met tulema kiittämhään ja ylistämhään häntä, ¶
ja uskomhaan täähään Herra Jeesuksheen. ¶
3.  Kaikki kielet ¶
Kainunkielisissä lauluissa ja puhheissa met usheen kohtaama kovan ja elläävän toivon taivhaasta. ¶
Toivo oon se ette saaða olla isossa valkkeessa joukossa Jumalan valtatoolin eðessä, ¶
siinä lukumattommassa ihmisjoukossa kaikista valtakunnista ja heimoista, ¶
kansoista ja kielistä. ¶
Nämät oon net jokka oon pääsheet siitä isosta ahtauksesta, ¶
jokka oon valmhiit juoksusta, ja jokka oon pesheet omat vaatheet ja oon saanheet net valkkeeksi Karittan verelä. ¶
Helluntaipäivänä Jerusaleemissa ei tainu kuula mithään kainun kieltä. ¶
Met häyðymä olettaat niin. ¶
Mutta yhtä mie uskon, joo, sen mie tieðän varmasti: Viimilopussa, taivhaassa Jumalan tykönä, ¶
tullee olemhaan paljon, paljon uskovaissii pohjasilta aloilta Jäämeren rannalta ¶
jokka omila molliviritetyilä kainunkielisilä lauluila ¶
oon osa siitä mahtaavasta mailmankuorosta ¶
joka ylistää Jumalaa ja Karittaa! ¶
Jumala antakhoon ette met kaikin pitäisimä olla heiðän joukossa! ¶
Kunnia olkhoon Isän ja Pojan ja Pyhän Hengen. Aamen ¶
Johanneksen evankeeliumi 8. luku värsyt 2-11. ¶
2. Varhain toisena aamuna hän tuli taas temppelhiin. Koko ihmisjoukko kokkontui hänen ympäri, ja hän istui opettamhaan heitä. ¶
3. Sitte kirjanoppinheet ja fariseukset tulthiin vaimon kansa jonka het olthiin ottanheet kiini aviorikoksessa. ¶
Het tuothiin hänen esile ¶
4. ja sanothiin: ”Mestari, tämän vaimon oon otettu kiini ko oli tekemässä aviorikosta. ¶
5. Mooseksen laki käskee meiđät kivittäät semmossii vaimoi. Mutta mitä sie sanot?” ¶
6. Näin het sanothiin ja freistathiin puijata häntä niin ette saatettais syyttäät häntä siitä. Jeesus kumartui alas ja kirjotti sormela maahaan. ¶
7. Mutta ko het jatkuuvasti kysythiin, hän oikasi sölän ja sanoi: ”Se teistä joka oon synnitön, saapi viskata sen ensimäisen kiven hänen pääle.” ¶
8. Sitte hän kumartui taas ja kirjotti maahaan. ¶
9. Ko het kuulthiin sen, het jätethiin paikan, toinen toisen pörässä, vanhemmat ensisti. Lopuksi Jeesus oli siinä yksin, ja vaimo seisoi hänen eđessä. ¶
10. Sitte hän oikasi sölän ja kysyi: ”Vaimo, missä het oon? Eikö yksikhään ole tuominu sinnuu?” ¶
11. Hän vastasi: ”Ei, Herra, ei yksikhään.” Sitte Jeesus sanoi: ”En miekhään tuomitte sinnuu. Mene nyt, ja äläkä nyt tästä saakka ennää synttii tehe!” ¶
Olis pitänheet ottaat poijes tuon paskan kađulta. ¶
Nethän oon skeitarit, ei paskat! ¶
Kynsi kynsi ¶
Laita 1  ¶
KAPTEININ JOULUT 2007  ¶
Laita 2 ¶
Katto, ilmasärminhyppääjä! Lentelee niin ko enkeli! ¶
Joo, niin ko enkeli! ¶
Minusta hän näyttää pikkusen alakuloselta! ¶
Hänen henki oon langassa kiini! ¶
Auttakka, pojat, minun irti! ¶
Ilola ... ¶
...herra keneraali! ¶
Kansa teki revolusjuunin, ja kumosi minun! ¶
Niinkö? ¶
Noh, noh ... ¶
Mutta mie kyllä menen takasin ja annan heile sölkhään, näin! ¶
Mitäkhöön konnat oon nyt tehnheet? ¶
Kiitos, ystäväni! Ihana saaða pikkusen osanottoo! ¶
Hei! ¶
Äsj! ¶
Oksennan! ¶
Oðottakkaa tyhä! Kyllä mie opetan niitä provokkatoorissii provokkaatoorii! ¶
Au! ¶
Kattokkaa, laiva horisontissa! Suokkaa mulle antheeksi! ¶
Mene kyllä merele! ¶
Pois siitä, proletaari! Anna sijjaa kruunule! ¶
Voi taavetti! Desperaato! ¶
Etheenpäin! Eläkhöön kontrarevolusjuuni! ¶
Rauhalisesti nyt, kaveri! ¶
Loukkaus! ¶
Meren pohjhaan, bolsjeviikki! ¶
Äijähän oon täys hullu! ¶
Kruununpäälikötkö ja niin hullut? ¶
Ihmiset oon tavalisesti hullut! ¶
Rukkoilema ette saapi vastatuulta! ¶
Laita 3 ¶
Oivalinen saunomapäivä! ¶
Tosi, tosi, rakas velimatti! ¶
Toivon ette faariki tullee niin ette saatama ... ¶
... äärryttäät häntä pikkusen! ¶
Saamahan nähðä, kläpit, kuka nyt äärttyy! ¶
AOUUU! ¶
Mitä tomppelii?! ¶
Tule, poikani! ¶
Au! Sehän teki kippeesti! ¶
Joo, sammaa! ¶
Se oli hän tuola puussa! ¶
Pahankurinen vanhus! ¶
Oh, oh! ¶
Jahaa ... nyt sitte pikku horrosuni! ¶
Häppeetä se oon! ¶
Mitäpä nyt? Sarvinokka neuvvoo miekkakalan kans?! ¶
Armoo, herra miekka! E-en mie meinanny ... ¶
Hyvvää alasmatkaa! ¶
Sittehän sarvinokka viimen voitti! ¶
Ja sai sotapalkinnon! ¶
Laita 4 ¶
Öh, muori ... ¶
Olisko sulla pikkusen plakkarirahhaa? ¶
Unheettakkaa koko homman, kälmit! ¶
Minun herrat, kuningas ja hänen korttipakka oon odottamassa! ¶
Suo antheeksi, mutta meilä ei ole rahhaa! ¶
Vie tervheissii! ¶
Pikkusen lohðutusruokkaako? ¶
Makkeet ja verekset östersit! ¶
Hyvä! Mulla oon nälkä! ¶
Sammaa täälä! ¶
AU! Voi taavetti, purasin jotaki kovvaa! ¶
He, hee! Piian se, kapteini, oli helmi? ¶
Joo, poka! Se OON helmi! Ja isoki vielä! ¶
AU! Se oon vissimmästi tarttuuva! Minun hammasrievut! ¶
Nyt met saama pellaat korttii elämän lopphuun! ¶
Helmimiljonäärit ei ole niin ko muut! ¶
Jahaa, majesteetti, annama sitte pookkeripyssin lähteet! ¶
Ja täys kassi! ¶
Ja täälä, minun herraskunta, oon täys käsi! ¶
Paremppaa onnee jälkhiin, hyvät alamaiset! ¶
Luulin ette hän valetteli! ¶
Kuninkhaala oli nelje kuningasta! ¶
RÄÄÄÄK! Muutampi varasti minun helmet ko olin nukkumassa! ¶
Sa-sanoitko si-sie helmet? ¶
Voi tomppeli! ¶
Teiðän majesteettinen korkkeus! Met olima ymmärtänheet väärin...! ¶
Helmet kuuluthiin frouvale! ¶
Voi, voi! Liian hiljasta! ¶
Nyt se muori suuttuu! ¶
Oonko, kapteini, sinun emäntä kotona? ¶
Revanssiiko? ¶
ZZZ-Z! ¶
Z-ZZZ! ¶
Oon ihana nukkuut taivhaan alla! ¶
Kaippaan vain peittoo! ¶
Laita 5 ¶
HALPAKAUPPA ¶
ILMAPALJOI! ¶
Hm! Oon pookkeriilta klypissä tänä yönä! Mulla oon iteaa! ¶
Ja hyväki tällä kerttaa, mie toivon? ¶
Panema sen tähään nukkumalomanklasin alle! ¶
Nerokhaasti, kapteini! ¶
Katto! ¶
Net kälmit freistathaan puijata muorin! ¶
Olis pitänheet hävetä! ¶
Ja tässä mulla oon auvain! Eikä mithään yökulkumista! ¶
Ei tietenkhään, muori! ¶
Nukumiin! ¶
Oletko, meklari, valmis? Vaphaus oðottaa! ¶
Olen valmis, jos vain sie saisit kilot myötä! ¶
Voilá! Perfekti lannaus! Dix points! ¶
HUK! Kuka pirskottaa vettä nukkuuvan vaimorievun silmhiin? ¶
Kaikki niin ko ajattelima! ¶
Jup! ¶
Mitä, faari, tapattuu? ¶
Hunteeran, muori, sitä sammaa! ¶
Halluutko saaða minnuu uskomhaan ette sie putosit sängystä palja sölässä? ¶
Öh ... mie ... ¶
Lattuuta! ¶
Mie en, tomppeli, aavista, tästä mithään! ¶
Mutta kyllä se mennee loistaavasti! ¶
Joo poka! Likennemä jo klypitalloo! ¶
Jokopa, kapteini, paukhaatan,? ¶
Paukhaata vain, rakas meklari! ¶
Laita 6 ¶
Pari hyksee vielä lisäksi olis tehny hyvvää ... ¶
En usko net kasuthaan kivikkhöön! ¶
KOSTYYMIT ¶
Oivalinen plaana, rakas veli! ¶
Ja hyksen hyvä, jos itte sanosin! ¶
Hah, haa! Sommiin mitä olen koskhaan nähny! ¶
Oletko sie, vallas, kokonhaansa pyörtyny? ¶
Oletko nähny ittestä peilissä viimi aikoina? ¶
Paljaspääkö? Mitä tomppelii ... ¶
Mikä vaivaa, meklari? Oletko kaðottanu 50 äyrii? ¶
Park! Minun hykset! Minun korree harja ...! ¶
Apu tullee! Meilä oon se perfekti ainet! ¶
Tänne sen, paikala, rakhaat enkelit! ¶
Issoimela ilola! ¶
Kaaða vain oikheen paljon, meklari, sitte sie vain oðotat! ¶
Fysj! Fysj! Haiju muistuttaa traanii! ¶
Mutta se auttaa! ¶
Älä nyt hitise, rakas veli! ¶
Mutta hänhän oon niin viekhaannäkönen! ¶
Z-Z ¶
Iloitte, majesteetti! Se oon fantastinen haamu! ¶
Paljaspäinenkö, sie sanot? ¶
Mikä tämän kunnian syy oon, majesteetti? ¶
Hykset tallela? Piðätä minnuu! ¶
Narraus! ¶
Hui! Mikä se huuto oli? ¶
O-oonkhoon se muori! ¶
Voi! ¶
Katastroofinen kalastus! Kaottinen katolismus! ¶
Mikä hätä sulla oon, frouva? ¶
Hamphaansärkykö? ¶
Minun hykset! Minun korree harja ...! ¶
Laita 7 ¶
Tässä, pojat, oon kenkki teiðän isäle! Preevikyhkynen! ¶
Piip! ¶
Kiitämä, majesteetti! ¶
Näin, velimatti, nyt mie luulen ette se oon oppinu! ¶
Pikku testi vielä! ¶
Muori ulkona! Pookkerii nyt! ¶
Kenkki kuninkhaalta! Kortinpellaamisheen! ¶
Järkimies, se majesteetti! ¶
Hattukaupassa oon halpamyyntö! Uskon ette olen poissa pari tiimaa! ¶
Järkkeevää hommaa, muori! ¶
Hei, kuka se sanoi niin?! ¶
Muori ulkona! Pookkerii nyt! ¶
Mu-mulla kyllä ei ole avistusta! ¶
Muori ulkona! Pookkerii nyt! ¶
Sano sen ystävälisesti, linturaukka, vielä kerran! ¶
Mu-mulla oon tärkkeetä ulkotyötä tarhaassa ... ¶
Sie jäät, faari, tähään! ¶
Sitte se alkkaa! ¶
Kothiin majesteetin tykö! ¶
Voi, kauheus, niin noppeesti takasin, minun kuninkhaalinen kuriiri! ¶
” - muori oon hattukaupassa, ja sitte meilä oon pari tiima aikkaa!” ¶
Mie sain tieðon! Kortit pöyðäle! ¶
Tieðonko? Minkälaisen tieðon? Mitä? ¶
Tieðonko? Keneltä? ¶
Ymmärrätkö tämän TIEDON, kälmi? ¶
Älä nyt, kapteini, niin kovin! ¶
Siivoile lapsile jäätä! ¶
Enämen tunnetta! Älä nyt ole niin alamainen! ¶
Se oon parempi ko kymmenen katola! ¶
Laita 8 ¶
Sinun oon pakko mennä, faari! Tronninki tullee heti! ¶
Teepiðotko, hää? ¶
Oletko, faari, menemässä rannale? ¶
Pääsemäkö myötä? ¶
Että! Menkkää kothiin leikkimhään parpeeriplaðiila! ¶
RANNALE ¶
UIMAHUONET ¶
Kläpit ja ämmät! Hui! Ei koskhaan muuta ko remmuu! ¶
Kattopa tässä! ¶
Antakkaa, ryökälheet, minun uimavaatheet takasin! ¶
Velimatti, sie olet hotti! ¶
Suoraa Pariisista! ¶
Ärrrr! Minun kärsivälisyys oon jo aikkaa loppunu! ¶
Valmhiit ranthaannousemisheen! ¶
Pari noppeeta uimataakkii vielä, ja sitte mie saan pojat kiini! ¶
Ankkuri ulos ... ¶
Ja pikkusen vielä liima! ¶
Kaikki miehet laivasta! ¶
Oðottakkaa vain, pahankuriset pojat! ¶
Ja sitte veðämä fangstin ranthaan! ¶
Selvä! Oh, hiiv, oh, hoi! ¶
Mi-mikä tämä oon? ¶
Voi, tomppeli! Olen tarttunu kiini! Liima joka paikassa! ¶
Met autama sinnuu, faari! ¶
Näin, nyt sie pääset framile! ¶
Årrrr! Muutampi tullee saamhaan kepistä! ¶
Antheeksi, rakhaat frouvat ...! ¶
Faari! Mitä sie hoksaat? ¶
Mutta, muori, miehän saatan selittäät kaikki ... ¶
Hui! Pahanjouninen poika! ¶
Laita 9 ¶
Park! Niin paljon sylilapsirieppui joita jätethään! ¶
Menen tarhaasheen! ¶
Vaimoihmiset uskothaan kaikkhiin mitä lujethaan! ¶
Tosi oon, kapteini, tosi oon! ¶
Hei, hei! ¶
Jätettyi sylilapsii oon tulemassa! ¶
Kylmä met jo hoksaama, rakas veli, vaikka mitä! ¶
Kuule sitä kiljuu! Kuulenko mie pikkulapsen? ¶
Sano ette ei se ole totta! Tässä minun omala porth... ¶
Ei, ei! Pikku viaton ja jätetty lapsiraukka! ¶
Mie nälkä, paksu ämmä! ¶
Faari, olema saanheet löytölapsen! ¶
Soita sitte löytötavarakonturhiin! ¶
Minun perilinen! Poissa! ¶
Mitä täälä tapattuu? ¶
Hou, hou, majesteetti! ¶
Tiit, tiit! ¶
PLUP! ¶
Oonko hänki tullu hulluksi? ¶
Oonko sulla jano, majesteetti? ¶
Ööh ... kyllä mie selitän kaikki ... ¶
Minun peipi! ¶
Siinä sie jo olet! Minun rakas kruununperilinen! ¶
Herrää, muori! ¶
Ole, frouva, hyvä, kaks kappaletta löytölapsee! ¶
M-mutta, majesteetti, mie annan sanan ... ¶
Hrrr! ¶
Laita 10 ¶
Rauhalisesti vain, rakhaat pojat! Minun uuðela verikoirala oon vain halu tierata! ¶
Vanhus tarttee pikkusen opetusta! Tule nyt! ¶
Älä tölmi! ¶
Kuulkkaa, minun uusi remmuttaaja! Niin ko kissa juoksuaijassa! ¶
Tosi katzenjammeri! Met ostama sen! ¶
Tässä, Sanguis Odoratus! Passaa poikkii sillä vällii ko mie otan horrosunta! ¶
Mutta mitä t...?! Olenko mie istattanu kissan pääle?! ¶
MIAU! ¶
Siivosti nyt, piski! Kissahan ei nyt ole sielä sen sisälä! ¶
MIAU ¶
Voi, Sammulin Sammu! Mistä nämät kissanhuutokset tulhaan?! ¶
MIAU ¶
Mutta kule, Sanguis, nyt! Mie sanon ette ... ¶
Oonko tästä tuullu jonkulainen zoo? Laske, sinun liiaksi kasunu chihuahua! ¶
MIAU ¶
Voi, kauheus! Oonko täälä kissa lokavaatheissa?! ¶
MIAU ¶
KRR ¶
Heitä pois, riethaan repimäkoira! ¶
Si-sillä oon vain halu tier... ¶
Ulvos täältä, molemmin, koirat! ¶
Au! ¶
Kaikki elävät miaukuthaan niin ko kissat! Oonko multa jäänny se pikku järkiki mikä mulla oli?! ¶
KRR ¶
Laita 11 ¶
Lyömäkö, pojat, pookkerii kalvheessa? ¶
Ei ole tillaa! Met olema heinätyössä! ¶
Jaha-a, tänne ko tet oletta menheet pakkhoon! ¶
AU! Heitä pois! ¶
Antakkaa sijjaa aivoile! ¶
Ja vielä tässä lämpimmässä! Fisj! ¶
Met kostama! ¶
Räntyilä, velimatti! ¶
Oonko pyssyt valmhiit? ¶
Oon! Olale! Ammu! ¶
Huonot kortitko, meklari? ¶
Mitä sie luulet ette sie olet, ittepäinen aasi? ¶
Varovaisesti, meklari! Tuo ei saata olla turvalista? ¶
Kiitoksii, viimisestä, ramppa! ¶
Ota koukusta kiini, rakas meklari! ¶
Kiitoksii, pojat! ¶
Oli se justhiin! ¶
Vetäkkää minun sisäle! Noppeesti! ¶
Antheeksi, emmä kuulheet ...? ¶
Hyp! ¶
Raukan oon vissinki sikapieksetty! ¶
Ei, tohturi, hänen oon aasipieksetty ¶
Laita 12 ¶
Korttipakka oon lämmin, minun herrat! ¶
Oivalista! Tulema heti! ¶
Pari pensselinkertta vielä, ja sitte penlaama kuninkhaale ... ¶
Ja voitama kuninkhaalisen paðan! ¶
AU! Voi, purrin purjheet! ¶
Minun käpälän käsi! ¶
Mie aavistan kekkä oon syyliset! ¶
Voi, voi ko tet oletta loattu minun laattiin! ¶
Kello käipi, minun herrat! Mitä tet niin viivyttelettä? ¶
Kärsivälisyyttä, korkkee kuningas! ¶
Kosto oon makkee, niin makkee! ¶
Makkeempi ko pikku konnat! ¶
Älkkää tulkkaa hiljan kothiin! ¶
Emmä tietenkhään, minun kyhkynen! ¶
Met riistämä hänen räphäyksessä! ¶
Se oon, rakas mamma, papan syy! ¶
Katto itte! ¶
Hithaasti nyt, kälmit! ¶
Noh, Mitä sitte nyt? Tulettako? ¶
Pari pistoo vielä, noopeli monarkki! ¶
Vaimoihmiset ...! ¶
Oivalista! Sitte oli vielä pari putaattii ... tahi pari tusiinaa! ¶
Viimi kerran: Tulettako korthiin, tahi ei? ¶
Olema jo putaatissa! ¶
Selvä! Kapaalihan oon kaikista sommiin! ¶
Laita 13 ¶
Kalastaminen oon miesten sportti! ¶
Mihiin kapteinila ei ole aikkaa tääpänä! ¶
Kerkkii nyt, muori! ¶
Huok ... Sillon olis pitänyt elläät! ¶
Ahaa! Iteaako? ¶
Itea! ¶
Varovaisesti, rakas veli, varovaisesti! ¶
Varovaisela lapsenkäðelä! ¶
z-z-z ¶
Tervheissii töffelisankarile! ¶
Issoimmela ilola, suuri kuningas! ¶
Voi, herraton Herootes! Mitähän kapteini oon tehny omale rakhaale vaimole?! ¶
z-z-z ¶
Herrää, frouva! Sano jotaki! Rukkoilen, oletko hengessä? ¶
HUK! Mikä tämä oon? ¶
Se raaka vaimonkiusaaja tarttee oikkeen disiplinäärisen kurin! ¶
z-z ¶
Äitelä äijä! Tässä saat sölkhään! ¶
AU! Mitä tompeli ...? ¶
Äiti! Meklari pieksää kepilä! ¶
Met jokka emmä ole tehnheet mithään pahhaa! Pelasta meiðät! ¶
Minun söötit enkelit ...! ¶
Ota nukkumapillerin, keltanen keituri! ¶
Tule alas, tylsä tyranni! ¶
Näjetkö? Täys amokki! ¶
Mene nyt kyllä sinne missä pipurit kasuthaan, sinun pygmiraaka! ¶
Appuu! Frouva oon kokonhaansa pyörtyny! ¶
Jotaki väärin? ¶
Päinvastoin, rakhaat lapset - rauha oon tullu takasin! ¶
Laita 14 ¶
Olipa, majesteetti, se hyvinkasutettu hepo! ¶
Mie olen kesyttäny sen itte! ¶
Pylly pallaa! ¶
Mitä nyt? Terroristitko taas? ¶
Maata, Hepa, maata! ¶
Hah, hah, haa! ¶
Sie näjet, tytärhän oon oppinu vähän mitäki! ¶
Saanko ostaat sen? ¶
Rullaa, Hepa! Ole kuolheena! ¶
Häyðyn sannoot ette se oon fantastinen elläin! ¶
Astu sisäle, rakas fröökkenä! Saamako tarjoot äitin herkkukakkoi? ¶
Juuri verekset! ¶
Pikkusen liimaa laattiile koventtaa kokemuksen! ¶
Noh, Hepa! Leipäloovan auki! ¶
Oletko valmis trampoliini-träänäyksheen? ¶
Joo poka, rakas veli! Meistä tullee OL-mestarit! ¶
Hoh, hoo! Sehän oon kuninkhaalinen röhtely! ¶
Moderasuuni oon moralista! ¶
RÖHT! ¶
Äkskvisittinen ääpelisiiteri! ¶
Skool, rakas kuningas! Vieläkö yks klasi? ¶
Huippulannaus! ¶
Niin ko sanottu: Hän saattaa vähän mitäki! ¶
PANG! ¶
Mitä ihmettä oletta tet tekemässä? ¶
Noh, kapteini ... nosta! ¶
Ei se mikhään Biafra-hepo kyllä ole! ¶
Luuletko ette talo oon rauhoittunu? ¶
Piian huomena! Hyvvää yötä! ¶
Laita 15 ¶
Miksi kläpit huuðethaan niin? ¶
Heilä oon halu päästä Hevon myötä! ¶
Halluuma! Halluuma! ¶
En mie nyt tieðä ... ¶
Yllätys oðottaa heitä! ¶
JO-HOI! ¶
Nauta Nauttilus! En ole koskhaan nähny ... ¶
ALAS, Hepo! Voilá, kaks läpimärkkää poikakläppii! ¶
Näjettelemä, pojat, hiljasemmin ko korvantaukset oon kuivat! ¶
Oivalista, Hepo! Tässä oon palkinto! ¶
Siitä juonesta otama hirveen koston! ¶
Olen juuri niin sitä samma mieltä! ¶
Upskrifti nro. 1138: Ota yks kappalet sooppaa ... ¶
... ja leivän mistä sisäosan oon otettu pois! ¶
Ota kiini, Hepo! ¶
Tämähän oon hyvvää hermoile! ¶
Tosi oon, kuningas! Täys paratiisi! ¶
Niin! ¶
Lauko! ¶
Halloo! Mitä tapattuu? ¶
Huok! Mies yli reunan! ¶
Nuoit ilmapallot ...?! En ymmärrä en nollakhaan! ¶
Mutta mie ymmärrän! ¶
Toppaa, Hepo! Kuule! ¶
Hän ei ole hyvänmielinen! ¶
Ahaa! Ei kypsyttyy hetelmää! ¶
Maata! ¶
Pravoo! ¶
Hepo! ¶
Isj! Ei yhthään kallaa tääpänä! ¶
Paitsi nämät kaks turskanpäätä! ¶
Laita 16 ¶
Oon tarjottu, Teiðän kuninkhaalinen korkkeus! ¶
Kakkoparaati! ¶
Sitte istuma kattomhaan eikö reaksuunista ... ¶
... tule eksplosuuni! ¶
Hajema suojaa! Hän oon laaðaamassa! ¶
Varskuu häär! ¶
Pyhä pytinki! Orkaaniko oon tulemassa? ¶
ATSJUU! ¶
Mitä tomppeli ...? Joku oon pannu pippurii minu kakhoin! ¶
Ja sie, sinun kakkomonsteri! Sie pitäisit hävetä! ¶
Pahankurinen tytär! ¶
Kaikki oon plaanan jälkheen! ¶
Nerokhaat met olema! ¶
Kaikki miehet yli laivasta! ¶
Hyvvää matkaa, Hepo! ¶
Mu-mutta eikö tuo ole minun rojaalinen maritiiminen hevonen?! ¶
Joo vain! ¶
Mutta missa konnat oon? Oonko se syöny net? ¶
Ei, ei! Ei mithään lihhaa hamphaitten välissä! ¶
Sisäle! Sulla oon huonetaresti koko viikon! ¶
Muori! ¶
Se paksu, vankka sammakko nielasi kaikki minun kakot! ¶
Pojatko? Mie aavistan sammakoita sammalheessa! ¶
Laita 17 ¶
... ja viis kerttaa viis oon viiskymmentäviis ... ¶
Höh! Tietämättömyys! ¶
M-mutta rakas meklari ... ¶
Tasan hän, pukki, oon moittimassa! Ei koskhaan tytyväinen, sillon vain juuri ko hän itte ei ole tytyväinen! ¶
Hah, hah, haa! ¶
Oon synti pilata muorin hyvän hymöörin, mutta ... ¶
... Met tehemä sen hyvän assiin tähðen! ¶
Tomaattii! Tomaattii! Ruokkaa tolloile! ¶
En nyt ole koskhaan ... ¶
Vylkääri meklari tarttee noppeen kurituksen! ¶
Voi, voi! Loukkasitko ittesti, vanhaa ämmä? ¶
Au! Minun pylly! Jotkut muut tulhaan kärsimhään tästä! ¶
Tomaatiista ... ¶
... laitethaan ketsyppii! ¶
Mikä ryöttähomma tämä oon! Muutammat ei koskhaan raavastu! ¶
Olen ostanu nötterii teile ... ¶
Ja tomaattiiko kans, hmmm?! ¶
Meklari ansaitti sen sillä ko hän oli tyhmä, eikä tuntenu ommaa väkkee! ¶
Tyhmyyðen vastasotiminen oon turhaa meklariileki! ¶
Ahaa! Opas systeemi ... ¶
Olla tahi ei olla ... ¶
... Se oon se sitaatti! ¶
Lainaan, frouva, pikkusen näitä kahta ... ¶
Mihiinkö, hapapylly? ¶
Mitä tapattuu? ¶
Juu, kuuntele nyt ... ¶
Puolitiima vielä, kläpit ... ¶
Laita 18 ¶
Kiitoksii, alamaiset, raha-avusta! ¶
Riistetty ja nyljetty kokonhaans! Entäpä sie, pukki? ¶
Sammaa tääläki, valas! ¶
Hmmm! Mitä sie, meklari, luulet tästä? ¶
Freistaama vain! ¶
100 KR JOKA KIINIOTEUSTA HAIJISTA! ¶
- Kuningas ¶
Kaikki valmhiit! Hopusti! ¶
Hoppu housuissa, rakas veli! ¶
Minun vanhaa eno oli haijiekspertti ... ¶
Jahaa, leppääkhöön hän rauhassa! ¶
Katto! Meiðän ensi fangsti näkkyy jo! ¶
Sisäkymppi! ¶
Heitä pois, elefantti, kaatamasta venettä! ¶
Ole, krapu, varovainen harpuunan kansa! ¶
Hmm! Tuohan muistuttaa muorin paistii? ¶
Ahaa! Konto selvii! ¶
Tule nyt! Sauvo, vanhaa meriäijä, noppeemmasti! ¶
Mie jo homman niin ko hepo! ¶
Emmäkö met pitänheet ottaat kiini sen haijin? ¶
Ensisti nämät kaks elävää kiini! ¶
Puolipitoset lapsenvaatheet myyttäävänä! ¶
Kunka paljon? ¶
Noh, sanomako satasen? ¶
Pass! ¶
Vaihetan kolme minun kortiista! ¶
Mie kyllä olen korttiista tytyväinen! ¶
Laita 19 ¶
En ymmärrä! Riistetty kokonhaans TAAS! ¶
Millä lailä hän TEKKEE sen? ¶
Älä kysy! Tule vain! ¶
Mie luotan sinhuun -tasan! ¶
Hoh, hoo! ¶
Voi, Mikko Midas! Se oon ... KULLAN näkönen! ¶
Joo, ja sitä oon vaikka kunka paljon! ¶
Tulkkaa! ¶
Pojat, sanokkaa kuninkhaale ette met olema tulemassa! ¶
Viimen meiläki oon lanttii! ¶
Älä laske minnuu irti! ¶
Tomun pois korttipakasta, majesteetti! ¶
Ja korjaa pöyðän! ¶
Voi, herranen aika! Oonko kaikki tuo ... kulttaa? ¶
Sitte mie ostan ... äh ... ¶
Prupleemiikö, monarkki? ¶
Kuulkkaa nyt, mie toplaan! ¶
Ka-kaikki elläimet oon muuttunheet kullaksi! ¶
Noh, hoo! Mie se kyllä eppäilen ette ... ¶
Kläpit! ¶
Jos met pääsemä tästä hengessä ... ¶
Kaikki mikä kiilttää, ei tartte olla kultta! ¶
Kattokkaa! Täälä kassuu kultapalassii! ¶
Äh, oletko, muori, nähny enkelilapset? ¶
Joo, siis tääpänä ...? ¶
Aamun kulta oon sulhoisen kulta! ¶
Siinä tet oletta kiini! ¶
Annama heile! ¶
Kultainen kuritusmahðolisuus! ¶
Sinun puhet tääpänä oon kultainen! ¶
Hi, hi, hii! ¶
Ole, muori, hyvä, kaks kappaletta Kultatukkaa! ¶
Op, op! Pojat, tet loistatatta niin ko kullta! ¶
Laita 20 ¶
Ei koskhaan ennää pookkerii sen rojaalisen ryövärin kans! ¶
Kakskymppikö? Pojat, mulla ei ole ei äyriikhään! ¶
Meinaattako ostaat minun kilpikonnan? ¶
Juu! Ja sillitki! ¶
Neljekymppiikö? ¶
Tule, tule, Kansimansi! Meiltä silli loppuu heti! ¶
Tavvaamako piraatit ”i”-lä tahi ”y”-lä? ¶
Mellinki oon sijala! ¶
Tästä tullee soma! ¶
Mitäpä nyt? Hyökkäys Marsistako? ¶
AU! Heitä pois! Mytterii! Mikäpä tämä oon?! ¶
Tulkkaa takasin, alaikäiset murhaajat! ¶
Hetkinen, pukki! Tässä oon kirjotettu jotaki kannen pääle ... ¶
Aarret, vanhaa kokko! Met tulema rikhaaksi! ¶
Noh, noh! Hiljaa nyt! ¶
Siinä luki ette kapteini Fiolettiparta oon korjannu aartheen reikäpuuhuun! ¶
Häyttyykö siitä maksaat verroo? ¶
Mie näjen jotaki sielä pimmeessä ... ¶
Yksi kuninkhaan veromiehistäkö? ¶
AU! Yhðeksentoista tonnii laivannauloi! ¶
Ja kahðeksen poteelii traanii! ¶
”Pyraatit” oon kirjotettu ”y”-lä! ¶
Huh-huu! Missä tet, rakhaat pojat, oletta? ¶
Laita 21 ¶
Taas istumassa, joutilhaat! ¶
Anna, frouva, vanhukset levätä! ¶
Missäpä net konnat oon? ¶
Öh ... Hei-hei, rakas isä! ¶
Met ... öh ... ¶
Nyt mie olen niin kyllästyny teiðän juonhiin! ¶
Teiðän palkaksi! Ja nyt saatta harjata minun vaatheet ja pussata kengät! Ymmärrettykö? ¶
Se ittekäs orjanpiiskaaja! Husj! ¶
Ole, veli, rohkee! Eläkhöön revolusuuni! ¶
Katto. äiti! Nyt isä oon taas ottamassa marmelaattii! ¶
Enkö mie ole sanonu sulle, faari, ette ... ¶
... makkeet ei ole tervheelistä sulle? ¶
Bravoo, mama! ¶
Heitä nyt sen veðentuhlaamisen! ¶
Joku joka sanoi jotaki? ¶
Jes! Pane traasut pääle, ja tule minun kans! ¶
Lissää veðentuhlaamista! Tule pikkunen mies! ¶
Joo, ko olen tyhventäny hatun, frouva! ¶
Olipa se jo aika! Vauhtii! ¶
Mi-mihiin met, muori, olema menossa? ¶
Oletko nähny meiðän kaks SÖÖTTII poikkaa? ¶
Olen, frouva! Tiima aikkaa! ¶
Kaappi oon sitte meidän muutamman aijan! ¶
Jes! Makkee ja hyvä, mahhaan syvä! ¶
Laita 22 ¶
Lyömäkö, meklari, leikkii kläppiin kansa? ¶
Justhiin tullu Madeirasta! ¶
Ja mitä häkki maksaa? ¶
Mailman vaaralissiin tiikeri! Pojat, passaakkaa ittestä! ¶
Uup! Se näyttää vihaselta! ¶
Katto niitä hamphaita! ¶
(Hitiis!) En jaksa kohta olla naruramatta! ¶
Voi, voi! Vahingossa aukasin häkin oven! ¶
Lauko, hengenvaara! ¶
Passaa sikaari! ¶
Jahaa! Se oli SE tiikeri! ¶
Humpuuki! ¶
Eikö sulla ole vielä villimppää? ¶
Joo, oon, mutta se oon tyyrhiimpi! ¶
... Mutta eihän se vain puraissu minun pikku enkelii? ¶
Ei, ei muori, tiikerihän ei ollu aito! ¶
Ikävä kyllä! ¶
Saamako presanteerata! Mailman vaaaaralissiin peto! ¶
Mi-mieto Mooses! ¶
Sievä eksemplaari! ¶
Hah! ¶
Suojhaan! ¶
Ole, rakas frouva, rauhassa! Ei mithään vaara! ¶
Heti se täältä kuuluu PANG! ¶
Appuu! Oliko se sikaari sammunu? ¶
Ei, hullu pää! Peto oon aito! ¶
KRRR! ¶
Näjettä nyt! Sanoinhan mie ette se oli vaaralinen! ¶
Ja met olisima pitänheet kuuntela sinnuu! ¶
Tulkkaa takasin! Se oon teiðän oma syy! ¶
Jälki oon, meklari, vielä lämmin! ¶
Kyllä met näytämä niile pari villii elävää! ¶
Mutta meiðän oma rakas ja söötti äiti ... häntä met rakastama! ¶
Niin ko olisin itte sanonu! ¶
Laita 23 ¶
Muutampi häyttyy kurittaat nuoit pojat! ¶
Kuule, kuule! Oonko majesteetila hyvvää iteetä? ¶
Rakas kapteini, tasan! ¶
Kuninkhaan venet, gentlemannit, oon teiðän hallussa! ¶
Voi ko mie olen ilossa siheen! ¶
”Kerran varhain iltayössä ...” ¶
” ... laivamme laski Rio ...” ¶
Jos saisima savvustettuu sillii uistimheen? ¶
Appuu! Mitä tapattuu? Laiva vajjoo! ¶
Sapotaasi! En eppaileikhään! ¶
Voi, voi! Minun uusi fiini kesähattu! ¶
Häppeekkää, kläpit! Mie olen pettyny! ¶
Jumala ... ¶
... näkiskhöön! ¶
Niin ko sanoin: Sapotaasi! ¶
Joku oon porannu reikkii pohjhaan! ¶
Oonko sulla pari päätä myyttäävänä? ¶
Juu, pari pelikaaninpäätä - teiðän kokkoo! ¶
Otama net! ¶
Olinkhoon liian kova lapsile ... ¶
Et ollu, muori, olit päinvaston! ¶
Hah! ¶
Hih, hii! ¶
Tuossa oon net riethaat jokka hajotethiin venheen! ¶
Viattommat lapsiraukat! ¶
MITÄ?! Tet ko, faari, net olitta? ¶
Ja se söötti äiti joka risutti lapset! ¶
Nyt sie saat kepistä niin ette kapteinin lakki soppii! ¶
Armoo, muori! ¶
Ja paikala ko olema rannassa, sitte tet saatta nähðä mitä kuri oon! ¶
Ui, korkkee kuningas, ui! ¶
Ja mitä sitte tästä kokemuksesta opima? ¶
Ette lapset ei koskhaan tehðä mithään väärin! ¶
Laita 24 ¶
Se oon, kapteini, minun plaana! ¶
Mie otan frouvan ulos, ja sie torut pojat? Oivalista! ¶
Hyvvää matkaa! ¶
Mutta pojat? Heiðät häyttyy herättäät ja ... ¶
Meklari oornaa, muori, kaikki net hommat! ¶
Ylös, laiskat trengit, kirppukassasta! Tääpänä oon työpäivä! ¶
AU! ¶
Laske! ¶
Puhthaus, herrat, oon luonnolista! ¶
Mie hukun! ¶
AU! ¶
Vov! ¶
Järki piissaa kauvoin ko sen pieksethään sisäle! ¶
Heitä pois! ¶
Park! ¶
Vov! ¶
Tiiman päästä saatta kysymyksii viimi 30 laiðasta! ¶
Krr! ¶
Jahaa! ¶
Vov! ¶
Katto nuoita kahta! Mie saan oivalisen iteen! ¶
Jaa sen, velimatti, jaa sen! ¶
Herrää nyt! ¶
Öh, mitä? Mutta mitä t...? Heittääkkää äkilisesti taajomasta! ¶
Makkaa nyt kaunhiisti ja rauhalisesti! ¶
Tule, pussi! ¶
Miau! ¶
Hyvä kontti, piski! ¶
Ole rakhaalinen, ja anna mulle äitin hattuneulan! ¶
Issoimmela ilola! ¶
Krr! ¶
Krrrr! Sairhaat saiðat! ¶
MEITÄKÖ hän meinaa? ¶
Vov! ¶
Miau! ¶
Ulos suurele mailmale ... ¶
... ei meklarinmaale! ¶
ÖNF! ¶
Laita 25 ¶
Nuoret herrat, oonko tämä oikkee tie kapteinin kartanole?'' ¶
Häh, mitä? ¶
Joo, professoori, käänny vain oikkeele tuolta palmupuun vierestä ... ¶
Tuhansii sydämelissii kiitoksii!! ¶
Näin! ¶
Kyllä sie saat lämpimmän vasthaanoton! ¶
Mikä sannoo PANG! ¶
Oikkeeleko sie sanoit? ¶
Molotoovin molo! ¶
Bush'n' bury! ¶
Hyvä! Flinkki strutsi! ¶
Tet häyðyttä olla aamuvarhaiset, hyvät ihmiset, ennen ko sautatta minun sängyssä! ¶
Oðottamatonta! ¶
Ei rehelistä! ¶
Tervettulemaa, profesoori! ¶
Seiso rauhassa, höyhenharja! ¶
Saisko olla ihana, punanen äpyli, Lumipallo? ¶
Näin! Tässä oon aukko! ¶
Oivalista! Ja faasi kaks oon jo pyörimässä! ¶
Sielä oon enämen mistä se tullee, sanoi ämmä! ¶
Ja tämä äpyli oon passelii kokkoo! ¶
Kruunun karantti! ¶
Ah! Kaunista mysikkii minun korvhiin! ¶
Kuule, kuule! ¶
Sinun ajoneuvo oon vissinki huonossa kunnossa! ¶
Voi, kauheus, minun pikku strutsimutsi! ¶
Kuule nyt ... ¶
Mie TULEN löytämhään heiðät! ¶
Laita 26 ¶
VIE MEIÐÄN RAKHAAN SAAREN VOITHOON! ¶
TRÄÄNÄÄ 2008 KESÄ-O-L-HIIN. Kuningas ¶
Olinhan mie atleetti nuorena! Luulen ette mie osalistun! ¶
Mullaki oon samma ajatus! ¶
Olin mailmanmestari sauvahypyssä! ¶
Kaikki oon valhmiit, inspektööri! ¶
Tässä rekvisitti mailmanmestarile! ¶
Mie tunnustan ette hällä oon hyvä vauhti! ¶
Huomaakkaa, uusi mailmanmestari! ¶
AU! Voi, olymppian jumalat! ¶
YLI orren, pukki, YLI! ¶
”Missäpä sie olit ko meklari taittoi sauvan?” Hah, hah, haa! ¶
Ylpeys, valas, ylpeys! ¶
Hm ... Mie olin laukkomassa ko sauva taittui ... ¶
Ensisti perfekti vauhti, ja sitte ... ¶
Lihaläjähän pääsi yli! ¶
Vanhaat konstit ei koskhaan kuolla! ¶
MITÄ! ...? Lannasin perfektisti, mutta sitte ... ¶
Tieltä pois, Sikari! ¶
Olenhan heti lentämässä mailmanpallon ympäri! ¶
Nyt mie olen nähny kaikki! Siatki lenttäävät! ¶
AU! Kolmen kraatinen maakontakti! ¶
Voi, i-ikävä Ikaros! Se sattaa ryöttii kapteinii! ¶
Mitä met, muori, hommaama? Olema tietenki träänämässä O-L-hiin! ¶
Mie kuulin puhetta sauvahypystä ...? ¶
Met jätimä sen! Liian tavalista! ¶
Laita 27 ¶
Oonhan meile elekanssii! ¶
Methän nostama sukaltamiskonstin uuðesti kunnian ja arvon kärkheen! ¶
Pyhkikkää, Beijing, tomun metaljiista! ¶
Jahaa, tässäkö net hullut träänäthään? ¶
Aamuu, päivää ja ilttaa! ¶
KAUPPA ¶
Yks puusi suolassii peanötteriitäkö? ¶
Koko tynnyrin, kiitos! Kirjota sen faarin räkinkhiin! ¶
Muistakkaa et hän saapi HIRMUSEN janon niistä! ¶
Kyllä met pärjäämä! ¶
Kauemmaksi, kaveri! Siinä oon liian vähä vettä! ¶
Sie tarttet koko JÄRVEN! ¶
Hällä oon hyvä vesikyky! ¶
Sisäinen ja ulkoinen! ¶
Kyllästynykö? Lähðemä sitte taas! ¶
”Vierhaita” tullee! ¶
Minun pääsukelus oon heti perfektinen! ¶
Joo, ei olheenkhaan huono, mutta oletko nähny sitte minun? ¶
Jalat koossa, muista sen! ¶
Kiitos, sammaa sulle, paksu poika! ¶
AU-UU! Minun kaunis kalloraukka! ¶
Voi, nöyrän nopat! ¶
Tämähän häyttyy olla kliimanmuutosta! ¶
Jos sitte joku ei ole vetäny napulan pois? ¶
Noh, kunka teiðän trääninki eðistyy? ¶
Met harjottelema uutta sporttiihaaraa! ¶
Krr! ¶
Laita 28 ¶
Olinpa 100-meeterin mailmanmestari! ¶
Koskapa? 1890? ¶
Olkkaa, pojat, valmhiit! ¶
Mikäpä tämä oon? ¶
Joko ... ¶
Valmhiitta ... ¶
JUOSKAA! ¶
Tuhanssii ampiaissii! ¶
Sotanen sotku! ¶
Suojhaan! ¶
Joo poka! ¶
Kenen syy se sitte oli? ¶
Hää? ¶
Se oli vahinko! ¶
Met vannoma! ¶
Ettäkö tet koskhaan opi tekemhään jotiki oikheen? ¶
Ensi käsky oon ette kattot mihiin ammut! ¶
Siehän, velimatti, olet täynä oivalissii iteitä! ¶
Jes! Mieki träänään joka päivä! ¶
Joko, muori? ¶
Nyt! ¶
Noh, niin sitte mie laukaisen tämän pistoolin ...! ¶
PANG ¶
Noh niin! Uuðet rekortit! ¶
Voittopalli huuttaa jo meitä! ¶
AU-AUU! Voi kuninkhaan kumma kulta! ¶
Mie joka en ole kirjottanu testamenttii! ¶
Kiitoksii kaikista! ¶
Veðä meiðät, muori, irti! ¶
Appuu! Mieki sain iskun! ¶
Huuh! Viimen irti! ¶
Sjokki tämä oli, jos kysyt multa! ¶
AUU! ¶
Voi, voi! ¶
Sitte träänäämä risuttamista! ¶
Sen sporttihaaran met kyllä jätämä! ¶
Joo-o! ¶
Laita 29 ¶
Sievä heitto, kapteini! Olethan sie jo favoritti! ¶
Juu, juu, heti! ¶
Minun rojaalinen peret oon ylppee sinunsta! ¶
Kiitoksii, majesteetti, niistä ystävälisistä sanoista! ¶
Sitte mie rattastan kothiin! Näkemiin! ¶
Kyllä, kuningas! Jos ei ennen, sitte kuitenki Beijingissä kesälä! ¶
Saaren ylpeys! ¶
Voi, herranen ...! ¶
Sehän muutti suunnan! ¶
Kukapa loukkaa minun kuninkhaalista ruumista?! ¶
III-HAAA! ¶
Voi raukka jos tämä tapattuu vielä kerran! ¶
Va-vahingossa vain! ¶
Kuningas oon pikkusen alakuloinen tääpänä? ¶
Ensisti hän pisti, ja sitte hän jätti! ¶
Krrr! ¶
Jahaa! Saanko nähðä montako senttii sie jaksat heittäät! ¶
Äläpä pistele! ¶
Hu-hulluinen Hattestaati! Taas sitä sammaa! ¶
Krrr! ¶
En kyllä ymmärrä mithään ... ¶
Paras hävitä! ¶
AUU! Syylisen keitämä öljyssä! ¶
Voi, voi! Öljykriisi! ¶
Metaljin takapuoli! ¶
Miltä se, kuninkas, näyttää? ¶
Täys Mynkki! Pööfik! ¶
Oonko tämä olymppian sporttihaaraa? ¶
Toivoma niin! ¶
Lyö sen, pukki! ¶
Ilola, valas! ¶
Laita 30 ¶
z-zz ¶
z-zz ¶
Het luulhaan vissiinki ette se näppää! ¶
Piian jos autama pikkusen? ¶
z-zz ¶
Ensi etappi! Sukallama tästä! ¶
M-mutta eikö se ole vaaralista? ¶
Näin! Ja sitte ylös! ¶
Miksettäkö tartu koukhuun? ¶
z-zz ¶
z-zz ¶
Rihma ympäri jalan ... ¶
Ja sitte onnee! ¶
z-zz ¶
Hei, hei! Kuka loukkaa minun rojaalistista ruumista?! ¶
Täälä oon hirmuinen läpiveto! ¶
z-zz ¶
Emmä jätä meiðän rakasta issää! ¶
Hiljaa, majesteetti! Pelastus tullee! ¶
Mitä hiiv ..?! Muutampi oon vissiinki tartuttanu minun kiini! ¶
Hi ¶
Hii! ¶
Voi, Neptuni näätä ja Poseidoni poika! ¶
Tomppelin terroristi! ¶
Mitä se majestetti luulee ette hän oon?! ¶
POK! ¶
PIEKS! ¶
KOP! ¶
TASK! ¶
Siinä, ota, tollo, sen! ¶
Kyllä mie sulle annan! ¶
Merelä oon paljon vaarii! ¶
Jes! Lähðemä kothiin! ¶
Laita 31 ¶
Niin vain! Luppaakkaa ette muututta paremmaksi ja somemmaksi! ¶
UUÐEN VUOÐEN AIKOMUKSET 2008 ¶
Joo, joo! ¶
Hitis! ¶
Hitis! ¶
Muistakkaa aikomukset! ¶
AU! Takahyökköys! ¶
Älä, meklari, suutu! ¶
Mitä nyt? Oonko faarila ja meklarila prupleemii? ¶
AUUU! HUUT! KILJ! ¶
Mitä tet nyt oletta tekemässä? ¶
Meilä oon soma! ¶
Meilä oon hauska! ¶
Kyllä mie teidät koulaan! ¶
Koulaa sanoila! ¶
Kuoleman piina! ¶
Leikimäkö, pojat, jotaki muuta? Laukomako kilppaa - joka voittaa, se saapi viiskruunuu! ¶
Villitys se oon! ¶
Älkkää, kläpit, hiðastelkkaa. Kaikki mitä jaksatta! ¶
JOKO ... ¶
VALMHIIT ... ¶
AUU! Kuka se kiussaa suojatonta vaimoo tällä laila? ¶
... LAUKKOKKAA, POJAT! ¶
Sanokkaa, kuka ... Ahaa! Pojathan net olthiinki! ¶
Ikävä kyllä, mutta enkelit oon pakko rangaista! ¶
Katto, muoriki freistaa voittaat viitosen! ¶
Tämähän oon mulle kippeemmästi ette ko teile! ¶
Mutta met emmä ole tehnheet mithään! ¶
Pravoo! ¶
Hyvä! ¶
Uuðen vuoðen aikomukset! Höh! ¶
Mikä tämähän nyt oli? ¶
Mysteeri se oon! ¶
Laita 32 ¶
Mitähän, faari, net nyt oon tehnheet? ¶
Het olthiin panheet kutkupulverii minun houshuin! ¶
Park-park! ¶
Voi herranen aika! Oletko menemässä sothaan? ¶
Mie annan signaalin sille ensi laivale minkä mie näjen! ¶
Meinaako se kälmi jättäät saaren? ¶
Noh, meitähän oon kolme! ¶
Ei ... ¶
Annama hälle kuitenki pikku toivon! ¶
Joo, tietenki! ¶
... mithään! ¶
Sanopa ko luulet ette hän oon nähny laivan! ¶
OK! Ole valmhiina! ¶
Ahaa, viimen! Oikheen kommee purjetlaiva oon tulemassa lahtheen! ¶
SKIP-O-HOI! ¶
Mies yli reunan! ¶
Oðottakkaa minnuu! Mie tulen teiðän myötä! Häyðyn päästä pois täältä! Appuu! ¶
Koko miesväki tarttee kuuloneuvon! ¶
Ei, mie se vissimmästi tartten prillat! Voi hersku! ¶
Noh, ammutko mithään? ¶
Vain kaunhiin unen ... traasuksi! ¶
Laita 33 ¶
Meiðän viimi kakskymppinen! Met häyðymä, pojat, tehðä jotaki! ¶
Hah, haa! Viimen, majesteetti, lykky kääntyi! ¶
Mie häppeen! ¶
Kuulettako, pojat? Kapteini oon tullu rikhaaksi! ¶
Lyömäkö pookkerii teiðän kans? Jahaa, miksi ei? ¶
Hyvä! Tule minun kans, hyvä ystävä! ¶
Sitte sie passaat hänen korttii? ¶
Ole, sie, varma! ¶
Hmm! Noh, Meripaaro, mitäpä sie mellaat? ¶
Mie passaan! ¶
Missäpä se meriryöväri oon? ¶
Lymmyymä, pojat! ¶
350 ...360 ... 370 kruunuu! ¶
Passaa, velimatti! ¶
Hei siinä! ¶
Menkkää, pikku mäkärät, nyt kyllä hiippurhiin! ¶
Oðota poka! ¶
PLÖFI ¶
Näytänkö kortit? ¶
Hmm! Mie toplaan! ¶
Jahaaaa ... ¶
A-A-AT-JUU! ¶
Kuulinko mie tynnyrin köhhiivään?! ¶
Öh-h! Tynnyrit saaðhaan helposti yskän! ¶
Älä nyt, kapteini! ¶
Mene, apina, nyt kyllä Aafrikkhaan! ¶
Laukkokkaa, täälä oon hengenvaara! ¶
Oðottakkaa, matroosit! Tet että ole saanheet rahhaa! ¶
Ei, kiitos! ¶
Herra! Mie olen tullu tänne sinun pyhhään talhoon kuulemhaan mitä sie,  ¶
Herra Jumala, minun Luoja, ¶
sie, Herra Jeesus, minun Vapattaaja, ¶
sie, Pyhä Henki, minun lohðuttaaja elämässä ja kuolemassa, ¶
aiot saarnata minule. ¶
Herra! Aukase nyt minun syðämen sinun Pyhän Hengen kautta, ¶
niin ette mie sinun sanan kautta opin suremhaan minun synttii, ¶
ja elämässä ja kuolemassa uskomhaan Jeesuksheen, ¶
ja joka päivä tekemhään parannuksen pyhässä elämässä. ¶
Sen kuulisit ja tekisit sie Jeesuksen Kristuksen kautta. ¶
Kvensk.  ¶
Kvensk  ¶
Rakas seurakunta. ¶
Armo olkhoon teile ¶
Ja rauha Jumalalta, meiðän Isältä, ¶
Ja Herralta Jesukselta Kristukselta. ¶
Kvensk  ¶
Kyrie eleison  ¶
Presten:  ¶
Oon kirjotettu preevissä roomalaisile, 13. luvussa: ¶
7. Antakkaa kaikille, mitä heile kuuluu: veron sille joka veron pittää saaða, tullin sille joka tullin pittää saaða, pölön sille joka pölön pittää saaða, kunnian sille joka kunnian pittää saaða. ¶
8. Älkkää kenelekhään olkkaa mithään velkkaa, muuta ko se ette rakastatte toinen toista: sillä joka rakastaa toista, se oon lain täyttäny. ¶
Näin oon Herran sanat. ¶
Kvensk  ¶
Tunnustama meiðän pyhän uskon. ¶
(Seurakunta noussee seisomhaan.)  ¶
Mie uskon Jumalhaan, ¶
kaikkivalttihaasheen ¶
Taivhaan ja mailman luojhaan. ¶
Mie uskon Jeesuksheen Kristuksheen, ¶
Jumalan ainutsyntyisheen Poikhaan, ¶
meiðän Herrhaan, ¶
sikkiintyny Pyhän Hengen kautta, ¶
jonka Neittyt Maaria synnytti, ¶
piinattu Pontius Pilatuksen alla, ¶
risthiinnaulittu, kuollu ja hauðattu, ¶
meni kuolemanvaltakunthaan, ¶
nousi ylös kolmantena päivänä, ¶
meni taivhaasheen, ¶
istuu Jumalan kaikkivalttihaan ¶
Isän oikkeela puolela ¶
ja tullee takasin tuomittemhaan elläävii ja kuolheita. ¶
Mie uskon Pyhhään Henkheen, ¶
pyhhään tavalisheen kirkhoon, ¶
pyhhiin valtakunthaan, ¶
synttiin antheeksi antamisheen, ¶
ruumhiin ylösnousemisheen, ¶
ja ikuisheen elämhään. ¶
Seurakunta laulaa:  ¶
Kvensk  ¶
Kvensk  ¶
Esirukkous  ¶
Pappi:  ¶
Ole, Jumala, luppaukses jälkkheen leskiin suoja ja orpolasten isä. ¶
Anna kaikile sairhaila ja surulisile lievitystä ja lohðutusta, ¶
Tule armolisesti avuksi kiusatuile, ja heile jokka oon kuoleman häðässä. ¶
Ole heiðän voima, jokka kärsithään ahðistusta Jesuksen nimen tähðen. ¶
Anna rauhalisen ja onnelisen yhteiselämän, hyvän ja otolisen sään, ¶
Oikkeemielisen ja kristilisen neuvon meiðän työhöön! ¶
Presten:  ¶
Isä meiðän - Fadervår  ¶
Isä meiðän, joka olet taivhaassa! ¶
Pyhitetty olkhoon sinun nimi ¶
Likenytkhöön sinun valtakunta ¶
Tapattukhoon sinun tahto ¶
Niin maassa, niinko taivhaassaki ¶
Anna meile tänä päivänä meiðän jokapäiväisen leivän ¶
Ja anna meile meiðän synnit antheeksi ¶
Niinko metki annama antheeksi meiðän velvolisile ¶
Ja älä johðata meitä kiussauksheen ¶
Mutta päästä meiðät pahasta ¶
Sillä sinun oon valtakunta, ¶
voima, ja kunnia ¶
ijänkaikkisesti ¶
Kvensk  ¶
Kvensk  ¶
Presten:  ¶
Pappi:  ¶
Ottakkaa vasthaan Herran siunauksen: ¶
Herra siunatkhoon sinnuu ja varjelkhoon sinnuu! ¶
Herra antakhoon kasvot loistaat sinun yli ja olkhoon sinule armolinen! ¶
Herra kääntäkhöön kasvot sinun pääle ja antakhoon sinule rauhan! ¶
Seurakunta laulaa:  ¶
Herra! ¶
Mie kiitän sinnuu ¶
sillä ko sie olet opettanu minule mitä sie halluut ette mie piðän tehðä. ¶
Auta nyt minnuu, minun Jumala, ¶
sinun Pyhän Hengen kautta ¶
ja Jeesuksen Kristuksen tähðen ¶
niin ette mie säilytän sinun sanan puhthaassa syðämessä, ¶
lujennun uskossa, ¶
parannun pyhässä elämässä ¶
ja saan lohðutuksen elämässä ja kuolemassa!  ¶
Aamen Jeesuksen nimheen. ¶
Kvensk  ¶
Tule, Vivi, kattomhaan! ¶
TV:ssä oon uusi, huono talkshowi! ¶
Hah, hah, haa!!! ¶
Oonhan se huono! ¶
Tätä meilä oon pakko alkkaat kattomhaan. ¶
Olen käyny kirjottamassa nimmee Trond Kirkvaagin kondolansiprotokollhaan. ¶
Ja mie kirjotin nimen Neill  Aspnallin protokollhaan. ¶
Sielä oli vähemmän ihmissii. ¶
Hei! ¶
Mie tartten kattolampun. ¶
Net oon kokonhaansa 'out'. ¶
Osta tämmäsen! ¶
Net oon populäärit koko Euroopassa ja Jynaittenissa! ¶
En. Mie halluun kattolampun! ¶
Eikä semmosta mikä loistaa ylös katthoon! ¶
Se oon se ainua mikä meilä oon. ¶
Voi-  voi, ko ei piđä saađa tavalista kattolamppuukhaan ennää! ¶
Pyssyjoven kirkko, sunnuntaina 22. aprillii 2012 ¶
Saarna ¶
Rakhaat lamphaat, olihan se sievä rukkous minkä met kuulima tässä ¶
«hän antakhoon teile kaikki hyvvää, niin ette tehettä hänen tahtoo. Joo, ja luokhoon hän Jeesuksen Kristuksen kautta meihiin mitä oon otolista hänele.” ¶
Sitte met juuri saima kuulla hänestä joka oon tullu meitä viemhään elämhään ja rikkautheen! ¶
Hän joka halluu hyvvää meile! ¶
Sitte se kuuluu meile lamphaile kyytätä häntä. ¶
Sehän ei ole tasan niin helppo, ¶
mutta mie ajattelin ette saattaisin muistela teile histoorian siitä. ¶
Se oon yhðestä tyttärestä joka häyttyy kyytätä Jeesusta sillä ko hän näkkee kunka siunattu hän itte oon. ¶
Plastikkipuusi kruunupalaisista ¶
Ingeri seisoi oðottamassa näkötienhaarassa. Siinä hän piti seissoot. ¶
Niin hänen mamma oli sanonu. Ja sitte mamma piti tulla kohtaamhaan häntä. ¶
Eihän se pitäny kestäät niin kauvon. Muutaman minutin juuri. ¶
Piian pikkusen kauvommin, mutta ei niin oikkeen kauvon. ¶
Ingeri pisti käðen plakkarhiin. ¶
Sielä hän tunsi plastikkipuusin. ¶
Sen kirkhaan, pikku plastikkipuusin kruunupalasista. Siinä oli kaikki mitä hän oli tienanu tällä viikola. ¶
Eihän siinä ollu niin monta kruunuu. Mutta hän oli saanu net auttamala kotona. ¶
Hän oli tehny erilaissii pikkuhommii. ¶
Hän oli korjanu, pyhkiny tommuu. ¶
Käyny toisten eðestä kans. ¶
Äkki hän tunsi sen suussa. ¶
Sen hyvän mavun sokkerilaattanupuistä. ¶
Semmosista ymmyräisistä, täynä seleestä ¶
Niitä hän aikoi ostaat rahoila. ¶
Niin hän oli päättäny. Lauantaimakkeita. ¶
Sillä se oli lauantai tänä päivänä. ¶
Ja ilthaan hän haluis sokkerilaattanuppui. ¶
Niissä oli niin hyvä maku. ¶
Muikkeet ja makkeeet samhaan aikhaan. Mutta eikö mamma tule heti? ¶
Ingeri kattoi alaspäin. Mamma piti olla noppee. ¶
Mutta aikkaahan tässä visshinki meni. Liikkaa aikkaa. ¶
Ingeri alkoi kohta pölkkäämhään siinä. ¶
Hän kääntyi monta kerttaa. ¶
Katteli alaspäin ja ylöspäin. ¶
Sitte hän alkoi ajattelemhaan. ¶
Oonkhoon tapattunu jotaki? ¶
Oonkhoon tapattunu jotaki hirmuista? ¶
Hänen syðän lyöi noppeesti. ¶
Hänelä oli joskus semmonen pölkö siitä. ¶
Noh, ei. Eihän se saattanu olla totta. ¶
Näin hän sanoi ittele. ¶
Oli vain juuri tiima aikkaa ko hän ja mamma istuthiin puhumassa aamuruokapöyðässä ¶
Semmosta rauhalista ja hyvvää puhetta. ¶
Het puhuthiin Jumalasta. Ette Jumala haluis ette met autama toinen toista. ¶
Sillä Jumala tullee meile, avun kansa. ¶
Ja sillä met pitäisimä auttaat heitä jokka tarvithaan. Niin mamma sanoi. ¶
Mutta net alakuloiset ajatukset olthiin siinä. ¶
Net menthiin Ingerin pään läpi. ¶
Hän katteli tänne ja tuonne. Tarkhaasti. ¶
Eiköhän mamma tule heti? ¶
Nyt hän olis pitäny jo olla täälä. ¶
Ingeri sai äkki pölön ja epätoivon. Hänelä oli halu huuttaat. ¶
Ja laukkoot. ¶
Mutta eihän saattanu sitäkhään. Hän häytyi seissoot siinä siksi ko mamma tuli. ¶
Niin hän oli sanonu. ¶
Ingeri oli juuri alkamassa parkumhaan. ¶
Sitte mamma tuli. ¶
Ingeri näki hänen. Sielä ihmisjoukossa. ¶
Hän näki sen punasen jakin minkä hän tunsi niin hyvin. ¶
Sen mamman hyvän jakin, mikä nyt kohta loisti sieltä. ¶
Ingeri hyppäis ja maiskutteli kielelä. ¶
Niin iloseksi hän tuli. ¶
Hän näki mamman kasvot. Vilkutteli hänele ja laukkoi häntä vasthaan. ¶
- Siehän et kohta tullu. ¶
- Joo, miehän tulin, sanoi mamma. ¶
Oli lauantai ja kaikila torila oli hoppu. ¶
Täynä ihmissii sielä oli. Ja kaikila oli omat hommat. ¶
Muutamat vanhaanpuoliset istuthiin penkilä praattaamassa. ¶
Se vanhaa mieski josta Ingeri tykkäis niin hyvin. ¶
Hänelä jolla oli net rauhaliset ja hyvät kasvot. ¶
Hän naureli. Muutamat olthiin myymässä lottii. ¶
Yks seisoi myymässä pallonkkii. ¶
Hänelä oli paljon pallonkkii ilmassa. ¶
Yhðessä pöyðässä kovothiin rahhaa. ¶
Niin het olthiin tehnheet jo monta päivää. ¶
Se oli ihmisile joila ei ollu ruokkaa, ja jokka kärsithiin pahhaa. ¶
Pöyðälä oli kuva isosilmäsestä pojasta joka vain kattoi ja kattoi. ¶
Ja sitte siinä oli kori mihiin saattoi panna rahhaa. ¶
Ingeri pani käðen plakkarhiin. ¶
Hän kosketteli plastikkipuusii. ¶
Hän sai ajatuksen päähään. Jotaki mitä hän haluis tehðä. ¶
Mamma, hän sanoi. ¶
Joo, mamma vastasi. Mutta Ingeri ei sanonu enämppää. ¶
Hän laukkoi tyhä korin tykö: ¶
Sitte hän otti käðen plakkarista. ¶
Hänelä oli jotaki käðessä. Jotaki kirkasta mitä hän aukasi. ¶
Sitte hän lasketti kruunupalaset korhiin. ¶
Pause … ¶
Sehän oli minun muistelus. Eikö se ollu sievä? ¶
Kunnia olkhoon Isän ja Pojan ja Pyhän Hengen joka oli, oon ja tullee olemhaan tosi Jumala iänkaikkisesta iänkaikkisheen! Aamen.| ¶
Tämä oon muistelus kolmesta pikku siasta ja isosta, hirveestä hukasta. ¶
Net kolme pikku sikkaa asuthiin muorin kans alimaisessa talossa luokan alla. ¶
Se iso, hirvee hukka asui yksin talossa luokan päälä. Talosta hän näki ette pikku siat naurethiin ja tierathiin koko pitken päivän. ¶
Yhtenä kaunhiina päivänä Sikamamma sanoi: ”Nyt, pojat, oletta jo niin isot ette pärjäättä itte yksin. Nyt tet saatta assuut teiðän omissa taloissa.” ¶
”Joo, olema jo niin isot!” sanoi ensi pikku sika. ”Pärjäämä itte,” sanoi toinen pikku sika. ”Assuut meiðän omissa taloissa,” sanoi kolmas pikku sika. Ja sitte het pakathiin kaikki omat tavarat... ¶
... ja siirrythiin talosta luokan alta. ¶
”Hyvästi!” muori huusi heile. ” Ja älkkää unheettakkaa olla varovaiset siitä isosta, hirveestä hukasta. Hän syöpi pikku sikkoi!” ¶
”Sen met kyllä muistama,” sanothiin pikku siat. ¶
”Ii niin ko isossa,” sanoi ensi pikku sika. ¶
”Hoo niin ko hirveessä,” sanoi toinen pikku sika. ¶
”Hoo niin ko hukassa,” sanoi kolmas pikku sika. ¶
Sitte het viitathiin muorile ja kävelthiin ilosesti siitä pois. ¶
Heti het tulthiin isole puule missä oli tienhaara. ”Mie menen tätä tietä ja rakennan talon,” sanoi ensi pikku sika. ¶
”Sitte mie menen tätä toista tietä ja rakennan talon,” sanoi toinen pikku sika. ¶
”Mie jään tähään ja rakennan minun talon,” sanoi kolmas pikku sika. ¶
Sitte siat menthiin omhiin suunthiin. ¶
Ensi pikku sika rakensi talon pillistä. Yks, kaks, kolme ja hyp, hyp, hyp, sitte talo oli valmis. Ei se tullu niin kauniskhaan. Ja eikä se ollu olheenkhaan luja. ¶
”Mutta kukahan siitä perustaa?” pikku sika sanoi. ”En halluu tehðä työtä ja  palavoi  ða   koko päivän. Mie tanssaan ja pellaan huiluu sen sijaksi.” Ja niin hän teki. ¶
Mutta reikäkannosta yks katteli häntä. Sillä oli halu saaða pikku sian murkinaksi. ¶
Toinen sika rakensi talon tikuista ja oksista. Yks, kaks, kolme ja hop, hop, hop, sitte talo oli valmis. Ei se tullu niin kauniskhaan. Ja eikä se ollu olheenkhaan luja. ”Mutta mitä sitte?” pikku sika sanoi. ”En halluu tehðä työtä ja  palavoið  a koko päivän. Mie tanssaan ja pellaan fiuluu sen sijaksi.” Ja niin hän teki justhiin sitä. ¶
Mutta penshaitten takkaa yks katteli häntä. Yks jolla oli halu saaða sianpaistii murkinaksi. ¶
Kolmas pikku sika rakensi talon tiilikivistä. Hän teki työtä koko aijan sillä siitä piti tulla kaunis, luja talo. ¶
Tämä sika oli virkku  ja teki kovvaa työtä  . Hän snikkaroitti jopa oikkeen ovenki. ¶
”Nyt mulla oon tila levätä ja pelata pikkusen torvee,” kolmas pikku sika sanoi. Niin ko ajateltu niin tehtyki. ¶
Mutta järvestä siinä likelä oli yks joka katteli kolmatta pikku sikkaa. Yks joka tykkäis syöðä pikku sikkoi. ¶
Toisena päivänä hän tuli laukkoin luokkaa alas. Se oli se ISO, HIRVEE HUKKA! Hän laukkoi suoraa pillitale. ¶
”Pikku sika, pikku sika, laske minun sisäle! hukka sanoi ja koputteli ovheen. ¶
Ensi pikku sika kurkhaatti klasista ja sai nähðä den ison, hirveen hukan. ”En, niin kauvon ko mulla oon kiharasapara, en laske sinnuu sisäle!” pikku sika huusi. ¶
”Sitte mie hengitten ja puhallan siksi ko sinun talo kaattuu!” iso, hirvee hukka karjui. ¶
Hukka puhalsi ja puhalsi, ja viimen hän puhalsi pillitalon traasuksi. Pikku sika tarttui tolphaan kiini, ja se oli juuri sitä ette hän pääsi pakhoon. ¶
Sika laukkoi niin noppeesti ko hän jaksoi veljen tykö joka oli rakentanu talon tikuista ja oksista. ¶
”Appuu! Appuu!” hän huusi, ”Iso, hirvee hukka tullee!” ¶
Toinen pikku sika laski hänen sisäle ja rukatti saaða oven lukhuun. ¶
Iso, hirvee hukka pani lamphaantaljan pääle, ja sitte hän meni tikkutalole, ja koputteli ovheen. ¶
”Pikku siat, pikku siat, laskekkaa minun sisäle,” hän sanoi kiusaavala äänelä. ¶
”Kukapa sie olet?” toinen pikku sika kysyi. ”Mie olen lammas,” hukka vastaisi ilosesti. ¶
Net kaks sikkaa kurkhaatethiin klasista. Siinä het nähthiin hukan taljan alta. Toinen pikku sika sanoi: ”En, niin kauvon ko mulla oon kiharasapara, en laske sinnuu sisäle.” ¶
”Sitte mie hengitten ja puhallan siksi ko sinun talo kaattuu!” iso, hirvee hukka sanoi. ¶
Hukka puhalsi ja puhalsi. Ja heti hän oli hajottanu koko tikkutalon. ¶
Net kaks pikku sikkaa päästhiin pois juuri viimi hetkelä. Nyt het laukothiin veljen tykö joka oli rakentanu talon tiilikivistä. ¶
”Appuu! Appuu! Iso, hirvee hukka tullee!” het huuðethiin. Kolmas sika laski heiðät sisäle ja rukatti saaða oven lukhuun. ¶
Iso, hirveee hukka koputteli ovheen. ”Pikku siat, pikku siat, laskekkaa minun sisäle,” hän huusi. ”En, niin kauvon ko mulla oon kiharasapara, en laske sinnuu sisäle,” sanoi kolmas pikku sika. ”Sitte mie hengitten ja puhallan siksi ko sinun talo kaattuu!” hukka sanoi. ¶
Net kaks pikku sikkaa pölästythiin niin ette het laukothiin ja lymmythiin sängyn alle, mutta kolmas pikku sika sanoi: ”Älkkää pölkkäkkää. Hukka ei jaksa hajottaat tätä talloo. Se oon liian luja. ¶
Kolmas pikku sika aukasi klasin ja sanoi hukale: Puhalla tyhä sie! Puhalla niin kovin ko halluut! Emmä met pölkkää sinusta.” ¶
Iso, hirvee hukka alkoi puhaltamhaan; hän puhalsi ja puhalsi. Ja hän puhalsi ja puhalsi. Ja hän hengitti ja puhalsi ... puh, puuh, puuuh, puf. ¶
Hänen pää punettui, ja korvat tulthiin melkkeen sinisiksi. Silmissä oli täynä kyynhelheitä. Mutta ... ei hän kuitenkhaan ... jaksannu puhalttaat tiilikivitalloo traasuksi. ¶
Viimen hukka vaipui. Mutta hän häytyi saaða net kolme sikkaa kiini. ”Nyt mie tieðän mitä mie tehen,” hän sanoi luuristi. ¶
”Mie kiikun talonseinästä ylös.” ¶
Heti iso, hirvee hukka oli katola. ”Sitte mie lasken itteni piipusta alas,” hän sanoi. ¶
Talossa net kolme pikku sikkaa kuulthiin hukan. ”Hukka oon katola!” ensi pikku sika huusi. ”Hän tullee sikkaristi piipusta alas!” toinen pikku sika sanoi. ¶
”Noppeesti!” huusi kolmas pikku sika. ”Noutakkaa paðan kiehuuvaa vettä.” Net kaks veljestä laukothiin tekemhään niin ko hän sanoi. ¶
Het panthiin vesipaðan takhaan. ¶
Ja ko iso, hirvee hukka tuli piipusta alas, hän putois kiehuuvhaan vesipathaan. ¶
Vesi oli niin kuuma ette iso, hirvee hukka lensi niin ko piila takasin piipusta ylös. Sitte hän pani laukkomhaan ja ei topannu ennen ko hän oli kotona. Ja hän ei koskhaan tullu alas luokan päältä. ¶
Hukka assuu vielä yksin talossa luokan päälä. Hän oon yhtä iso ko ennen, mutta ei hän ole ennää niin pahankurinen. Hän oon heittäny syömästä pikku sikkoi. ¶
YKSINKERTAISET KANANPENIKKÄ  RESEPTIT ¶
Nyt net kolme pikku sikkaa asuthaan yhðessä samassa tiilikivitalossa. Het pelathaan ja laulethaan ja oon iloset koko pitken päivän. ¶
”Kukapa pölkkää hirveestä hukasta, hirveestä hukasta, hirveestä hukasta? Kukapa pölkkää hirveestä hukasta? Tra-la-la-la-laa!” ¶
Jeesus saattaa auttaat ¶
Nyt sie olet oppinu iltarukkouksii ja aamurukkouksii. ¶
Piian sie saattat joitaki muita rukkouksii kansa? ¶
Mutta et sie joka kerta tartte ¶
rukkoila sitä rukkousta minkä sie entisestä saataat. ¶
Kyllä sie puhut raavhaittiin kansa paljoista assiista. ¶
Niin sie saattat puhhuut Jeesuksenki kansa. ¶
Jeesus oon sanonu ette met saatama ¶
muistela kaikki hänele ko rukkoilema. ¶
Joskus met pölkkäämä. ¶
Joskus met tykkäämä ette jotaki oon vaikkeeta. ¶
Sillon met saatama pyyttäät Jeesukselta appuu. ¶
Met emmä tartte sannoot sitä kovala ääneläkhään. ¶
Jeesus kuulee mitä met sanoma ¶
vaikka met puhuma ilman äänettä. ¶
Met saatama rukkoila kaikkiin eðestä joita met rakastama. ¶
(Kukahan se saattaa olla?)  ¶
Met saatama rukkoila niitten eðestä jokka oon sairhaat, ¶
ja jokka kärsithään. ¶
(Tunnetko yhthään jokka oon sairhaat?)  ¶
Oonko mithään mistä sie halluut ¶
rukkoila Jeesuksele nyt? ¶
Palmusunnuntaina, 13. aprilikuuta 2014 Pyssyjoven ja Lemmijoven kirkoissa. ¶
Oon kirjotettu Joh 12, 1-13 ¶
1 Kuusi päivää ennen pääsiäistä Jeesus tuli Betaanihaan missä Laasarus asui, jonka Jeesus oli herättäny kuolheista. ¶
2 Sielä hänele tarjothiin ruokapiðot. Martta palveli vierhaita, ja Laasarus oli yksi niistä jokka maathiin pöyðässä hänen kansa. ¶
3 Sitte Maaria tuoi punnan oikkeeta, tyyrista nardusöljyy, voiteli sillä Jeesuksen jalat ja pyhki net omila hyksilä. Koko huonet täytyi siitä hyvästä haijusta. ¶
4 Sitte Juudas Iskariot, yksi Jeesuksen opetuslapsista, hän joka petti Jeesuksen, sanoi: ¶
5 "Miksi tuota voiðetta ei myyty kolmelasaðala denaarila ja rahat sitte annettu köyhille?" ¶
6 Tätä hän ei kuitenkhaan sanonu sillä ko hänelä oli huolta köyhistä, mutta sillä ko hän oli varas. Rahakassa oli hänen hallussa, ja hän pruukais ottaat siitä mitä panthiin siiheen. ¶
7 Mutta Jeesus sanoi: "Anna hänen olla! Hän oon säästäny sen voitheen minun hautaamispäivän varten. ¶
8 Köyhät teilä oon tasan täälä, mutta minnuu teillä ei ole tasan." ¶
9 Iso juutalaisjoukko sai tieðon ette Jeesus oli Betaaniassa. Nyt het tulthiin sinne, ei tyhä Jeesuksen tähden, mutta kans ette saaða nähðä Laasaruksen, jonka Jeesus oli herättäny kuolheista. ¶
10 Sitte ylipapit päätethiin tappaat Laasaruksenki. ¶
11 Sillä monet juutalaiset menthiin sinne hänen tähðen ja tulthiin uskhoon Jeesuksheen. ¶
12. Päivää jälkhiin se iso ihmisjoukko mikä oli tullu juhlhiin, sai kuula ette Jeesus oli tulemassa Jerusaleemhiin. ¶
13. Het otethiin sitte palmuoksii ja menthiin ulos häntä vasthaan, ja het huuðethiin: ¶
Hosianna! Siunattu olkhoon hän, ¶
joka tullee Herran nimheen, ¶
Jumala rakastaa meitä. Hän halluu yhteyttä meiðän kansa. ¶
Met sanoma Jumalan rakkauðen armoksi. ¶
Sillä met emmä jaksa saaða sitä meiðän tienastin vuoksi. ¶
Met emmä piðä saaða sitä meiðän tienastin vuoksi. Ei se ole niin ette jos met parannema, sitte Jumala tullee tytyväiseksi. ¶
Met piðämä olla justhiin niin ko met olema. ¶
Mutta sitte met häyðymä tohtiit rukkoila Jumalaa muuttamhaan meitä. ¶
Niin ette met saatama tulla enämen hänen näköiset. Pelastaminen oon juuri ilman. ¶
Olla hänen rakkauðessa oon juuri ilman. ¶
Olla vaphaana hänen armossa oon juuri ilman. ¶
Mutta ko olema kristityt, sillon Jumala halluu auttaat meitä läpi elämän. ¶
Hän ei muuta elämää leikiksi, mutta hän oon piian siinä freistaamassa anttaat paremppii vaalimahðolisuuksii sillon ko elämä oon ankara. ¶
Hän lohðuttaa ko elämä oon ankara. ¶
Sentähðen hän lähätti Jeesuksen mailmale. ¶
Niin ette ihmiset piðettäis nähðä ette Jumala totisesti rakastaa ihmistä ja tottuutta. ¶
Hän ei jaksanu kattoot valetta ja sitä pahhaa mitä ihmiset tehthiin toinen toisele. ¶
Jeesus kierteli ja teki hyvvää. ¶
Hän paransi sairhaita. ¶
Hän oli köyhitten kansa. Niitten kansa jokka toiset kattothiin viekhaiksi ja hulluiksi. ¶
Hän antoi kunnioitusta niile joita toiset ylönkattothiin. ¶
Ihmiset joila oli valttaa, ei tykänheet Jeesuksesta. ¶
Sillä hän ei perustanu ulkohaamusta. Hän näki suoraa syðämheen. ¶
Ja valtaihmisten syðämissä oli pahhoi ajatuksii. ¶
Viimen het haluthiin saaða Jeesuksen poijes. ¶
Se paha ihmisissä, synti, oli syynä siiheen ette Jeesuksen risthiinnaulithiin ja ette hän kuoli. ¶
Ihmisilä ei ollu halu kuulla tottuutta. ¶
Ja Jeesus oli tottuus. Hän näytti ihmisile ette het ei elänheet Jumalan hyvän tahðon myötä. ¶
Het tarttethiin käänttyyt Jumalhaan ja ottaat armon vasthaan. ¶
Hän teki pienhiimet issoimhiiksi. ¶
Hän puolusti niitä joita toiset tuomithiin. Jeesus muutti kokonhaansa kaikki mitä ihmiset ajatelthiin Jumalasta. ¶
Viimen net uskonnoliset pääliköt päätethiin ottaat Jeesuksen. ¶
Yhðessä het päätethiin ette Jeesuksen risthiinnaulithiin ja ette hän kuoli. ¶
Ei se auttanu ette ihmiset huuðethiin. ¶
Hosianna! ¶
Hosianna! Siunattu olkhoon hän, ¶
joka tullee Herran nimheen, ¶
Olthiin iloiset ja viitothiin palmulehðilä. Net otethiin hänen ja risthiinnaulithiin hänen kuitenki. ¶
Mutta sitte Jumala teki jotaki issoo. Muistattako sen? ¶
Mitä tapattui ensi pääsiäspäivänä? ¶
Joo, hän nousi ylös kuolemasta. Hän voitti yli synnin ja kuoleman vallan. ¶
Jeesus antoi oman hengen ette met piðimä saaða ikuisen elämän. Sentähðen Jeesus oon meiðän vapattaaja. ¶
Emmä tartte täyðelissii tehhoi pääsemhään Jumalan tykö. ¶
Emmä. Armo anttaa meiðät tulla semmosena ko olema. Merkitteekö se sitä ette emmä tartte tehðä hyvvääkhään? ¶
Ei, ei suinkhaan. Siinä oon sitte se toinen sana. ¶
Sannheten.* ¶
Tottuus. ¶
Met jokka tunnema Jeesuksen, halluuma elläät tottuuðessa. ¶
Eikä valheessa ja pahoissa tehoissa. ¶
Met saatama tasan tulla Jumalan tykö rehelisenä. ¶
Silloin met elämä tasan Jumalan antheeksiantamisessa. Ja hän tullee tasan ottamhaan meiðät vasthaan. ¶
Jumala kuttuu meiðät elämhään yhðessä hänen kansa. ¶
Eihän sentähðen ette met emmä koskhaan tehe mithään väärin. ¶
Tahi sillä ko met tasan tunnema ittemä kristityiksi. ¶
Mutta Jumala tiettää ette met tarttema hänen rakkautta. ¶
Siinä mailmassa missä met elämä, met tarttema uskoot hyvhään. ¶
Uskoot Jeesuksheen. ¶
Se oon se tärkkein kristilisessä uskossa. ¶
Kunnia olkhoon Isän ja Pojan ja Pyhän Hengen joka oli, oon ja tullee olemhaan tosi Jumala ijänkaikkisesta ijänkaikkisheen. Amen. ¶
Markkus 12, 41-44. ¶
41. Ja Jeesus istui uhriarkun vastapäässä ja katteli, kunka kansa pani rahhaa uhriarkkhuun. Ja monet rikhaat panthiin paljon. ¶
42. Niin tuli köyhä leski ja pani kaksi rahhaa, muutamman äyrin arvoiset. ¶
43. Sitte Jeesus kuttui oppilapset hänen tykö ja sanoi heile: ”Totisesti mie sanon teile: Tämä köyhä leski oon pannu enämen ko kaikki muut jokka panthiin uhriarkhuun. ¶
44. Sillä kaikki muut panthiin hei  ðän liikanaisuuðesta, mutta hän antoi omasta köyhyyðestä kaikki mitä hän omisti, kaikki millä hän piti elläät. ¶
Preevi roomalaisten tykö, 13. luku ¶
7. Antakkaa kaikille, mitä heile kuuluu: veron sille joka veron pittää saa ð  a, tullin sille joka tullin pittää saa ða,  pölön sille joka pölön pittää saa ða,  kunnian sille joka kunnian pittää saa ða. ¶
8. Älkkää kenelekhään olkkaa mithään velkkaa, muuta ko se ette rakastatte toinen toista: sillä joka rakastaa toista, se oon lain täyttäny. ¶
Markkuksen evangeeliumi, 12. luku, 41.-44. ¶
41. Ja Jeesus istui uhriarkun vastapäässä ja katteli, kunka kansa pani rahhaa uhriarkkhuun. Ja monet rikhaat panthiin paljon. ¶
42. Niin tuli köyhä leski ja pani kaksi rahhaa, muutamman äyrin arvoiset. ¶
43. Sitte Jeesus kuttui oppilapset hänen tykö ja sanoi heile: ”Totisesti mie sanon teile: Tämä köyhä leski oon pannu enämen ko kaikki muut jokka panthiin uhriarkhuun. ¶
44. Sillä kaikki muut panthiin hei ðän liikanaisuuðesta, mutta hän antoi omasta köyhyyðestä kaikki mitä hän omisti, kaikki millä hän piti elläät. ¶
Minun oppi tullee häneltä joka oon lähättäny minun , Jeesus sannoo.  ¶
Jeesuksen sanat tulhaan Jumalalta. ¶
Net oon sanat mikkä toimithaan. ¶
Tämä saattaa muistuttaat rippiläisten maskoi. ¶
Muutampi viikko aikkaa meilä oli rippiläisten presenteeraus. ¶
Met näytimä maskoi miitä het olthiin laittanheet. ¶
Maskat oon jäljet meistä, jonkulaiset kopiot. ¶
Met mainittima kans ette Jumala käyttää maskoi. ¶
Emmä met koskhaan näje häntä suoraa. ¶
Hän toimii maskoin takana. ¶
Joskushan met olema hänen maskat. ¶
Ja erityisesti Jeesus oon Jumalan maska. ¶
Hän oon jälki Jumalasta. ¶
Niin ko Jeesus oon, niin oon Jumala. ¶
Niin oon kans se mitä Jeesus sannoo. ¶
Hän saattaa sanoot kovvii Jumalan sannoi. ¶
Net olthiin sanat miilä oli merkitys ihmisile. ¶
”Hän opettaa auttoriteetila,” ihmiset sanothiin. ¶
Yks esimerkki siitä oon ette Jeesus saattoi anttaat ihmisile synnit antheeksi. ¶
”Sinun synnit oon sinule annettu antheeksi,” hän saattoi sannoot. ¶
Methän tunnema muisteluksen halvaantunheesta miehestä jonka kannethiin paarila Jeesuksen tykö. ¶
(Markkuksen evank. 2, 1-12) Jeesus oli saarnaamassa ihmisile yhðessä talossa. ¶
Sielä oli täynä ihmissii. ¶
Het jokka kannethiin halvaantunhetta miestä, kiikuthiin silleele katole. ¶
Siitä het otethiin poijes lunkan. ¶
Sitte het laskethiin halvaantunheen alas Jeesuksen etheen. ¶
Ko Jeesus näki heiðän uskon, hän sanoi: ¶
”Poika, sinun synnit oon sinule annettu antheeksi.” ¶
Ihmiset pölästythiin. ¶
Ainuasti Jumala saattoi anttaat synnit antheeksi. ¶
Hän nosti ittesen Jumalan tasale. ¶
Men Jesus sa:* ¶
Mutta Jeesus sanoi: ¶
”Mikä oon helppoin sannoot halvaantunheele: ¶
Sinun synnit oon annettu antheeksi tahi Nouse, ota paarin ja mene?”  ¶
Sitte hän sanoi halvaantunheele: ¶
Nouse ylös, ja mene kothiin.” ¶
Jeesus haluis sillä näyttäät ette hänelä oon valta saaða halvaantunheen tervheeksi ja anttaat synnit antheeksi.  ¶
Molemmat tulhaan Jumalalta. ¶
Molemmat oon Jumalan tehot. ¶
Jumala oon se joka tekkee tervheeksi, ¶
toisten ihmisten avula, medisiinilä. ¶
Ja Jumala oon se joka saattaa anttaat antheeksi. ¶
Metki saatama anttaat antheeksi. ¶
Met saatama anttaat antheeksi, ja annama antheeksi pahan mitä toiset oon tehnheet meile. ¶
Mutta siinä oon raja. ¶
Met emmä saata anttaat antheeksi mitä toiset oon tehnheet toisile ihmisile. ¶
Met emmä saata anttaat antheeksi sitä mitä toiset oon tehnheet muile ko minule. ¶
Se oon justhiin mitä Jeesus tekkee. ¶
Hän anttaa antheeksi synnit mikkä ei ole merkitetty häntä vasthaan. ¶
Sentähðen ihmiset suututhaan. ¶
Jumala tyhä saattaa tehðä semmosta. ¶
Yks tapattuma nykysemmistä aijoista näyttää ette oon vaikkee anttaat antheeksi. ¶
Simon Wiesenthal, jonka monet muistethaan sotarikolisten hakemistyöstä, ¶
tuli nuorena poikana nazistiin konsentrasuunileirhiin. ¶
Yhthenä päivänä hänen, jutalaisena, nouðethiin leiristä. ¶
Hänen viethiin yhtheen likheisheen sotakenttäsikhuushiin. ¶
Siinä yhðessä sängyssä makasi toinen nuori poika. ¶
Se oli nuori SS-sotamies. ¶
SS-sotamiehet olthiin pahhimmet Hitlerin sotaväestä. ¶
Heilä oli koulemankallo uniformilakissa, ¶
merkkinä siitä ette kuolema oli osa heistä. ¶
Nuori sotamies makais siinä kovin loukattuna. ¶
Hän sanoi: ”Tulen kuolemhaan.” ¶
Mutta en saata kuolla ennen ko olen puhunu juutalaisen kansa siitä mitä olen ollu tekemässä.” ¶
Ja sitte hän muisteli mitä hän oli ollu tekemässä Öystäsotakentälä, Ryssässä. ¶
Hän muisteli millä laila het juutalaiskylässä olthiin viskonheet bensiinikannoi tuppiin sisäle ja sytytänheet niitä. ¶
Tuvat sytythiin heti. ¶
Klasista ulos toiselta kerralta pallaavasta tuvasta hyppäis yks haamo. ¶
Sitte vielä yks, lapsi sylissä. ¶
Ennenko het olthiin massa, olthiin jo masiipyssyn kuulat reikinheet heiðät. ¶
Ko nuori sotamies oli muistelu tämän, hän kattoi yhtä nuoren Wiesenthalin pääle. ¶
”Mie olen maannu tässä kauvon, ja mie tieðän ette mie tulen kuolemhaan. ¶
Mutta mie olen päässy selvile siitä ette en jaksa kuolla rauhassa ennen ko olen tunnustanu tämän juutalaisele.” ¶
Ja hän kattoi toista, rukkoilu silmissä. ¶
Oðottiko hän antheeksi antamista? ¶
Nuori Wiesenthal jäi seisomhaan juuri hiljaa. ¶
Hän ei jaksanu sannoot ei sannaakhaan. ¶
Sitte hän käännätti ja laukkoi ulos. ¶
Toisena päivänä hän sai kuulla ette nuori sotamies oli kuollu. ¶
Sota loppui. ¶
Wiesenthal aloitti organisasuunin mikä kuorais sotarikolissii ja sai heiðät oikkeuðen etheen. ¶
Hänestä tuli tunnettu ja arvostettu mies. ¶
Kakskymmentä vuotta jälkhiin hän kirjotti tämän muisteluksen ja lähätti sen paljoile politiikkeriile, filosooffiile ja muile. ¶
Hän kysyi: ¶
Tehinkö mie oikheen silloin ko mie menin sannaa sanomatta? ¶
Tämä oon kiusannu minnuu kaikkina näinä vuosina. ¶
Mitä olisin siinä pitäny sannoot? ¶
Mie en tieðä minkälaista vastausta Wiesenthal sai. ¶
Vaikkein Wiesenthalile ei ollu piian net hirmuiset hommat mistä hän sai kuulla. ¶
Kysymys olihan kans se: ¶
oliko hänelä, vain juutalaisena, ¶
minkhäänlaista oikkeutta anttaat antheeksi sitä mitä olthiin tehnheet toisile juutalaisile kaukana vierhaassa maassa? ¶
Hänelähän ei ollu ei milläkhäänlaihiin oikkeutta heiðän elämän yli. ¶
Mie saatan ajatela ette tappanheitten sukulaiset olis suuttunheet jos outo ihminen olis antanu antheeksi. ¶
Wiesenthalhan oli mahðottamassa olossa ¶
ihmisen kansa joka katui ja tunnusti, mutta ei saattanu saaða antheeksi antamista. ¶
Juuri tämä oon mitä Jeesus tekkee. ¶
Hän sannoo: ”Sinun synnit oon sinule annettu antheeksi.” ¶
Ja ihmiset suututhaan. ¶
Eihän se ole mahðolista. ¶
Tämmösissä tappauksissa oon juuri hän joka oon antanu elämän, joka saattaa anttaat antheeksi. ¶
Jumala oon antanu elämän. ¶
Kristinusko oon usko missä Jeesuksela oon antheeksiantamisen auttoriteetti, ¶
missä vain Jumala saattaa anttaat antheeksi. ¶
Hänelä oon auttoriteetti sannoot nämät sanat, ¶
sanat mikkä toimithaan. ¶
Jeesuksen valta oon synnin antheeksiantamisen valta. ¶
Emäntä siinä kävelee talvinavetalle ¶
vasikanjuoma ja maitoämpäri, ¶
siivilän tukot ja pikku puusi myötä, ¶
ja navettalyhtyki hänelä oon käessä. ¶
Avukäsin pakkanen purree, ¶
korvat kuitenki lämpimänä huivin alla. ¶
Mutta kovasta työstä kyllä lämpimän saapi, ¶
ko heinät veethään lamphaile ja nauoile. ¶
Emäntä siinä kävelee niin aivan yksin ¶
ko isäntä oon sielä ulkofiskula. ¶
Hän terittää kirvheen, hijjoo veitten ¶
- miesten työ ei koskhaan estäny mithään. ¶
Toinen sölässä, ja toinen vattassa – ¶
sillä tavala hän kläpit kantoi. ¶
Mutta tauti oli kuitenki pahhiin kiusa. ¶
Usheen hän oli enämpi ko vankka mies. ¶
Emäntä siinä seissoo  kaukalon   vieressä ¶
Hieromapuu vakaisesti käessä. ¶
Valkkee huivi oon siottu päähään, ¶
ja lepsun hän käänttää pelkala. ¶
Hän hommas ruokkaa paljoile suile, ¶
ja ei koskhaan siitä moittinu ja siiheen kyllästynny. ¶
Hän ei koskhaan freistanu pajeta, ¶
hänen suussa ei koskhaan ollu ei. ¶
Emäntä siinä istuu niin vakaisesti tortin vieressä, ¶
- niin loputon se oon se ohut lanka. ¶
Se piissaa vaatheishiin koko joukole, ¶
vaikka olis ollu kläppiiki joka loukossa. ¶
Se piissaa vaatheesheen mikä oon väävissä, ¶
ja joskus vielä pyhävaatheishiinki. ¶
Sukkula kiilottui  ja karkkeeksi tuli käsi, ¶
mikä harvoin pikkusen rauhaa sai. ¶
Emäntä sielä kentälä kävelee ¶
ko saon pittää saa’a lathoon. ¶
Sama tytär, hän kans valmistaa pöyän ¶
joka aterihaan, joka yhele. ¶
Lohutusta hän antoi, ylistystä kans. ¶
Semmonen hän oli, morssiimesta saakka. ¶
Ja hän veisais, rukkouksessa hän polvisteli. ¶
Voiman, sen hän nouti omalta Jumalalta. ¶
Emäntä sielä seisoi kaikila taloila, ¶
avuksi kaikissa omale aviomiehele. ¶
Hän oli niin ko aurinko ko se kevväilä ¶
ensi kerran pääsi yli vaarain. ¶
Niin tarpheelinen kaikin laihin, ¶
- elämän lohutus, pienile ja raavhaile, ¶
Mutta aika se meni niin ko kaikki venheetki ¶
ja otti hänen myötä – se oli minun äiti. ¶
Minun äiti ¶
Jeesuksen saarnoissa oon oma isku. Jolla oon kuulo, hän saapi toðella kuulla.  ¶
Heðelmä näyttää puun toðelisen kvaliteetin. Sentäh ðen Jeesus ei sano ette puun tunttee siitä kunka kaunis se oon tahi kunka korree ja iso se oon. Ei, hän sannoo ette puun tunttee heðelmästä. Jos heðelmä oon hyvä, sitte puuki häyttyy olla hyvä. Jos sanoma muuta, se oon valet.  ¶
Kirjanoppinheet ei saattanheet kielttäät ette Jeesus teki hyvvää ihmisile, mutta kuitenki het päätethiin ette mitä Jeesus teki, se oli niin hyvä ette se ei saattanu olla totta. Lopulisesti ja luonnonlakkii vasthaan het sanothiin ette huonosta puusta tullee hyvä heðelmä.  ¶
Jeesus sannoo ette kirjanoppinheet ja fariseukset heiðän isossa hommassa ja epäluuloisuu ð essa ei nähnheet tietä. Het ei jaksanheet nähðä mikä oon oikheen sillä ko heiðän sy ð ämet olthiin täynä pimmeitä ajatuksii. Het ajatelthiin jo ette hänen pitäis saaða pois.  ¶
Mutta kenelä sitte ei ole olheet pimmeet ajatukset. Tottuu ðessa pimmeitten ajatuksin korjaaminen ei ole tyhä fariseuksen propleemi . Se oon meiðän kaikkiin propleemi.  ¶
Ei yksikhään ihminen jaksa kierttäät pimmeitä ajatuksii. Se oon ihmisen vaikkeus. Apostoli Juhannes sannoo suoraa: Näkö tuli mailmhaan, mutta pimmeys ei ottanu sitä vasthaan. Hän tuli ommiin tykö, mutta het käännethiin sölän hanele  ¶
Kyllä se tapattuu tääpänäki. Met emmä joka kerta tunne ommaa Mestarii ko hän tullee nävön kansa meiðän tykö, ja emmäkä lauko häntä vasthaan, mutta käännämä Hänele sölän.  ¶
Met olema kaikin nähnheet kunka ajatukset ja tuntheet hallitteevat meiðän elämän, hyvälä ja huonola tavala. Kuka meistä ei ole tuntenu katteuksen pimmeetä voimaa, eli ylppeuttä, vihhaa, kattelisuutta, epäluuloo, välinpitämättömyy tt ä , ittepäisyyttä ja kunnianhimmoo.  ¶
Met olisima saattanheet pi ð enttäät sitä listaa. Met tunnema nämät voimat. Met tieðämä minkälainen sokkeus näistä lähtee ko sielu ja ruumis täyttyy näistä. Met emmä ennää näje selvästi, emmäkä jaksa erottaat hyvvää pahasta.  ¶
Jokhainen joka joskus oon loukkantunu ja suuttunu,hän tiettää kunka sokkee ja pimmee ihminen saattaa olla taistelun keskelä.  ¶
Jeesuksen tääpäliset kovat ja suolaset sanat sauttaavat kerran kaikki ihmiset. Oon paljon mitä kylväthään meiðän elämhiin, ja usheen se oon sitä oikheen huonoo sorttii.  ¶
Näin oon toðelisuus. Joskus kassuu huono siemen meissä huonoksi puuksi sillä ko met olema hoitanheet sitä niin hyvin, met olema kastelheet sitä syðämen halusta. (pause) Sillon tarvittee hakata.  ¶
Atventtiaika oon hyvää aika saaða pois huonot puut omasta elämän mettästä. Atventtiaika valmistaa meiðät paremphaan aikhaan koska hyvät puut saaðhaan kassuut isommaksi, ja koska uuðet ja hyvät siemenet saapi kylvätä.  ¶
Jeesuksen tääpälinen saarna hakkaa net huonot puut mikkä oon tarttunheet kiini ja juurtunheet meiðän elämhiin.  ¶
Jeesus varottaa meitä siitä ette emmä tulis epätoivoiseksi vähästä, mutta kattosima pörhään millälaila met johtaama ja hoi ðama omat elämät. Minkälaissiiko siemeniitä met kylväämä, minkälaissiiko puita met kastelema? Minkälaissiiko heðelmii met korjaama?  ¶
Jeesus verttaa hyvän ihmisen puuhuun mikä anttaa hyvän heðelmän, ja huonon ihmisen puuhuun mikä anttaa huonon heðelmän.  ¶
Ensimäinen eppäilys täähään verttailhuun lähtee piian siitä onko se toðela niin yksinkertaista ette ihminen oon hyvä tahi huono, onko sillä elämässä hyvät tahi huonot heðelmät.  ¶
Mutta ko met ajattelema vähäsen siitä, niin eikö se tämmänen elämä ole. Tääpänä mie korjasin hyvvii he ð elmii, eilen mie korjasin huonoi he ð elmii. Eikö se liene niin ette met näjemä toinen toisen joskus hyväksi ja joskus taas ei niin hyväksi. Ja näin päivät ja hetket vaihetelhaan. Se oon vissimmästi taistelu hyvän ja huonon välilä.  ¶
Ko se oon sanottu, ihminen ei kuitenkhaan pitäis kuunnela näitä sannoi tuomioksi. Jeesuksen saarna lähtee siitä ette kaikki ihmiset oon syntynheet saatanalisheen mailmhaan, Saatanan valtakunthaan niin ko hän sanoi.  ¶
Ja mikä oon Saatanan valtakunta? Saatanan valtakunta ei ole mystisempi ko net pienet ja isot ihmiskunnat, kaupungit ja kylät, talot ja ko ðit jokka monelalaila näyttäävät ette het jaksaavat arkipäivässä oikheen hyvin ilman Jumalaa. Mailma rullaa ja mennee etheenpäin ilman Jumalaa, ja tämä oon juuri selvä.  ¶
Jeesus tuli, ja hänen kylväthiin hyväksi siemeneksi, Jumalan valtakunnan siemeneksi keskele Saatanan valtakunttaa. Jeesus ei tullu kylvämhään hyvvää moraalii ihmisile. Moraalii Saatanan valtakkunnasta löyttyy enämen ko tarppeeksi. Rakkauðen siemen se vailuu.  ¶
Jeesus ei saarnannu moraalin valtakunnasta, mutta rakkauðen valtakunnasta mikä yllättää meiðät tottuu ðela, hyvvyyðelä ja rakkauðela.  ¶
Hyvä moraali ei ole niin jännittäävä eikä yllättäävä eikä se anna vappautta. Rakkaus sen sijhaan oon tasan yllättäävä ko se tullee, oon tasan jänittäävä ja anttaa tasan vappautta.  ¶
Joka kohttais Jeesuksen, hän to ð ela kohttais rakkauðen valtakunnan, ja hänen vaphau ð etaisin siitä mikä fangitteei hänen. Joka otti Jeesuksen vasthaan, hän sai rakkauðen valtakunnan kylvätetyksi ittelens, hän sai vaphauðen takasin omhaan elämhään - vaphauðen luottamhaan Jumalhaan arkipäivässä.  ¶
Atventinaika oon hyvä aika koska met saatama silittäät tien meiðän Vapattajale niin ette Hän saattaa kylvätä, ja met saatama korjata he ð elmät.  ¶
Kunnia olkhoon Isän ja Pojan ja Pyhän Hengen joka oli, oon ja tullee olemhaan  ¶
tosi Jumala ijänkaikkisesta ijänkaikkisheen. Amen.  ¶
Elämä oon niin ko priimukuva. ¶
Olema puolivälilä ennen ko huomaamakhaan ... ¶
... ja lopusta emmä aavista mithään. ¶
Voi, ko sie olet kyyninen, Wagner. ¶
Oversatt til kvensk: Kainun institutti-Kvensk institutt/ Pirjo Paavalniemi ¶
KAHTAALA/ TUNTHEITTEN PRAATTII ¶
Joskus mie pölkkään ¶
ja halluun pois ¶
joskus kaikki oon niin hyvin ¶
ja sillon tehen mitä vain ¶
sinusta huolehđin ¶
ja mie itke en ¶
En jaksa yksin kanttaat ¶
näitä meiđän problemii ¶
ei ole rauhaa, ei ole voimaa ¶
kaikki turhaan, turhaan oon ¶
mut' jos sie auttasit ¶
niin mie jaksasin, ¶
Aikkaa oon ¶
ei ole hoppu ¶
voimaa sain ¶
yhđessä freistaama taas ¶
taas ¶
Joskus mie pölkkään ¶
ja mie piilouđun ¶
oman mielen loukkoihin ¶
sielä turva oon ¶
minnuu sie löyđä et ¶
enhään jaksa en ¶
tämä loppuut jo vois ¶
halluun pois ¶
Aikkaa oon ¶
ei ole hoppu ¶
voimaa sain ¶
yhđessä freistaama taas ¶
taas ¶
Juh. 3:16: ¶
Pikku Raamattu  ¶
Sillä niin oon Jumala rakastanu mailmaa, ette hän antoi ainuan Pojan, niin ette ei yksikhään joka uskoo hänheen, kattois, mutta eläis ijänkaikkisesti. ¶
4. Muuseksen kirja 6. luku ¶
Siunaus  ¶
24 Herra siunatkhoon sinnuu ja varjelkhoon sinnuu! ¶
25 Herra antakhoon kasvot loistaaat sinun yli ja olkhoon sinule armolinen! ¶
26 Herra kääntäkhöön kasvot sinun pääle ja antakhoon sinule rauhan! ¶
Isä meiðän  ¶
Isä meiðän joka olet taivhaassa! ¶
Pyhitetty olkhoon sinun nimi, ¶
Likennytkhöön sinun valtakunta, ¶
Tapattukhoon sinun tahto, ¶
Niin maassa ko taivhaassa, ¶
Anna meile tänä päivänä meiðän jokapäiväisen leivän, ¶
Ja anna meile meiðän synnit antheeksi, ¶
Niinko metki annama antheeksi meiðän velvolisile, ¶
Ja älä johðata meitä kiussauksheen, ¶
Mutta päästä meiðät pahasta. ¶
Sillä sinun oon valtakunta, ¶
Ja voima, ¶
Ja kunnia ijänkaikkisesti. ¶
En ole koskhaan tohtinu sukalttaat viitoselta. ¶
Mutta nyt mie sukall  an. ¶
Katto. mamma! Pikku sika makkaa pohjassa. ¶
Älä nyt taajo. Tule nyt, ja otama saunaa. ¶
Kapteinin joulut 2006  ¶
Laita 3 ¶
1600 vuotta vanhaa! Mitä sie tykkäät, muori? ¶
Voi, ritarin pikari! Miehän häyðyn näyttäät sen Pekale! ¶
Antasitko, rakas veli, mulle yläkerran? ¶
Se oon mulle iso kunnia, suuri sotamies! ¶
1600 vuotta vanhaa, sannoo faari. ¶
Tuoi roskaläjäkö? En, en ole koskhaan ... ¶
Seis, orjat! Saatattako noittuut mulle pari hyvänmakusta kakkoo? ¶
H-hänelä oon NÄLKÄ! ¶
”huok” ¶
En ole saannu en märkkää enkä kosteeta 1600 vuotheen! ¶
Tulen heti, herra ritari! ¶
Oikheen sievästi tehty, frouva. Kuningas saapi kuulla ... ¶
Mikäpä tämä oon? ¶
Tässä jotaki mikä tekke ruvan nielemisen helpommaksi, minun hyvä ritari! ¶
Ei, faari! Hän tullee ruostumhaan! ¶
”urk”! Mie hukun! ¶
Hah, haa! Eihän ritarin ääni ole ruostunu! Se kuulustaa hyvin ophaalta ... ¶
Olihan se hyvvää työtä, Einstein! Kakot oon läpimärät! ¶
Ole rauhassa! Mie olen liottannu päätä, ja minula oon uusi plaana! ¶
Toivon ette se oon parempi! ¶
Hah, haa! Se pittää olla aamuvarhain joka minnuu jaksaa ottaat nokasta ... ¶
Ei se ole sinun nokka mistä met nyt puhuma ... ¶
Sinula oon, rakas faari, magneettinen persoonalisuus! ¶
Au, au! Heitä pois! ¶
Kerranhan hänki HÄYTTYY vaippuut! ¶
Laita 4 ¶
Katto minkä kaverin mie löysin! Hänelähän oon sakset mikkä sanothaan ”säks”! ¶
Krapuko?! Appuu! Mitä jos sie purettelet sille? ¶
Noh, noh, muori! Se oon jo kuollu! ¶
Minulahan oon itea! Tällä krapula METKI kerran saatama juonitella poikiin kansa! ¶
Oletko varma ette se oon kuollu? ¶
Tuo sen tänne! ¶
Hah, haa! Ko pojat panhaan maata, sitte ... ¶
Jotaki niin pahhaa! Mistä het sitä hoksathaan? ¶
Met tarttema vastaoffensiivii! ¶
Souða, souða Suomheen ... ¶
Paljonko nuoit kraput maksethaan? ¶
Ja oonko net juuri tuorheet? ¶
Työnhalluu niilä kyllä oon! Eikä net laiskutellakhaan! ¶
Niin paljon sitä hyvvää mitä, rakas velimatti! ¶
Met menemä, muori, nukkumhaan varhain! ¶
Ko met olema niin vaipunheet! ¶
Nukkukkaa hyvin, minun enkelit! Kaunista unta teile! ¶
Hei, katto mitä mie löysin sängystä! Eikö hän ole söötti? ¶
Se häyttyy olla kenkki Höyhensaaresta! ¶
Hih, hih, hii! Hyväksykkää ette tet oletta liian vanhaat juonistelemhaan! Sehän meni kokonansa väärin! ¶
Oðota vain! Huomenaki oon päivä! ¶
Appuu! Appuu! Net hyökäthään minnuu, purhaan minuu ja puserethaan minnuu! ¶
Voi, herranen aika! NIIN noppeestiko het lissäännythään? ¶
Ringaa elläinsuojelule! ¶
... Ja ko mie olen valmis näistä elukoista, sitte mie otan TEIÐÄT! ¶
M-methän, muori, olema viattomat! ¶
Au-uu! Eihän se sovi tuommasta hoittoo anttaat vanhaale kunniankapteinile! ¶
Jota kuritethaan, häntä kesytethään! Ja toisen kerran jos tet oletta pahanjuoniset, sitte tet saatta huonetarestin! ¶
Hyvvää yötä, rakas velimatti, ja kiitoksii paljon tästä liikuttaavasta päivästä! ¶
Kiitos, sammaa sinuleki, ja nuku hyvin! ¶
Laita 5 ¶
Vielä yks minun mestariaivoitten tuloksista! Mene pihale Mr. Edison! ¶
Minule se anttaa itean! ¶
Joka mestariaivoitten takana seissoo mestarivaimon ylivoimanen viisaus! Mene pihale Mrs. Edison! ¶
Pikkusen enämen tuulta niskakarvoile, kiitos faari! ¶
Oonko minula pakko istuut tässä koko päivän? ¶
Noppeesti! Noppeesti! Tulkkaa! Faari oon hukkumassa! ¶
Viskaa, majesteetti, kortit! Meilä oon hoppu! Lähðemä aphuun! ¶
Hmm ... Kläpit sanothiin ette sie olit kovassa häðässä ...! ¶
Oivalista, minun herrat! Teiðän avula mie saatan saaða viimi piston! ¶
Mitä tet, pojat, nyt sanotta? Mestariaivot oon rajattomat! ¶
Met kumartelema, avaruuðen herra ja mestari! ¶
Häydymäpä totisesti metki hoksata jotaki, vai mitä? ¶
Joo, siehän tieðätki ette siemenhän ei puttoo kauvas emäpuusta! ¶
Au-uu! AU-UU! Voi taavetti, faari, ei niin kovin! Siehän revit minnuu tukasta! ¶
Ahaa, nyt mie ymmärrän! Se laiska trenki tarttee opeusta! ¶
APPUU! Ja justhiin nyt ko minula oon viis ässää käðessä, se ... ¶
Näjettelemäkö heti, kapteini? ¶
Tervettulemaa takasin! Sanoisimako ette minun frisööriapulainen ei ole ollu velvolinen! ¶
Ja nyt, ole hyvä, ja jatkaa siksi ko joka ainua hyksenkarva oon kuiva! ¶
Pappaa kyllä EI KOSKHAAN oteta nokasta!  ¶
Laita 6 ¶
Net oon kyllä sepät, net vaimot! Piian mieki freistaisin ... ¶
Mitä meiðän viattomat siniset nähðhään, rakas velimatti? ¶
Lenttäävän lautasen - vai onko se puttoova panaani? ¶
Ja vielä faariki joka matkii ette mie en koskhaan käytä päätä! ¶
Makkaa nyt juu-uuri siivosti siinä, herra Kilpi! ¶
Pane sen korhiin, rakas veli! ¶
No, faari, mitä sie tykkäät? ¶
Oivalisesti! Siehän saattasit olla Stoltenbergin palansiopettaaja! ¶
Joo, elämässä häyttyy olla tasapainoo, ja... MUTTA VOI HERRATON AIKA?! ¶
Ylös korhiin, manalainen! Nyt konnanjahthiin! ¶
Olkkaa varovaiset minun hatun kansa! ¶
Joko? ¶
Katto, meiðän rakas muori oon taas liikkumassa! ¶
Ja hänelä oon lissää makkeita! Niin ko tilattu! ¶
Ja tytär sanoi tuulele, älä kosketa huivii päässäni... ¶
Hah, siinä sie oletki, konnaraukka! ¶
Mutta rakas meklari ... Siehän ymmärrät väärin ... ¶
Noh, siinähän tet olettaki! Löysittäkö, faari, minun panaanit? ¶
Yes, we have no bananas! Vain yhðen vajelttaavan klaasipommin, muori!  ¶
... Mutta jos sie ole smartti pommi, sitte sie tieðät ette sinun kannattaa löyttäät sinun kansasyylisenki! ¶
AU-UU! Huhuuu! Velimatti, missä sie olet? ¶
Laita 7 ¶
Tule, tule sisäle, rakas kapteini,! Anna sinun harva tukka levätä! ¶
Kortit oon juuri jaettu! ¶
Jälkhiin! ¶
Halkkeekhoon minun hykskarva! Eihän tuoi kuuri saata pilata mithään! ¶
Maksoi se kyllä jo melkheisen summan, mutta mitä nyt en tehe oman kommeuðen eðestä! ¶
Iteako? ¶
Yks niistä parhaimista! ¶
Kaks kärpäistä kerrala: Ko mie pikkusen nukattan tässä, se hyksivesi tekkee työtä päälajessa! ¶
Autama häntä siinä työssä! ¶
Ja kunka monta meetterii Tet tarttetta, herra partamestari? ¶
Minun perfäkti silmämitta oon määräilemässä kvanttiteettii! ¶
VOI SAARAN SAKSET! Joku oon katkaissu minun hänttää! Freistathaanko het vieðä minulta hevosenvoimii? ¶
VOI, IHMISEN IHMETTÄ! Ei, vielä parempi; miraakkeli! Minun nuoruuðen tukanylppeys oon tullu takasin! ¶
Moora taas, ystävät! Kyllä mie kuitenki olen myötä lyömässä korttii pari kolme kerttaa! ¶
Ettähän tet ole tukkatuiskussakhaan? ¶
Mutta voi ...? Mistä hän tuoin hevosenharjan sai? ¶
Nyt mie toivon ette tet hyväksyttä, minun herrat, ette mie ole loistaava! ¶
AU-UU! Kuka se niin infernaalisesti reppii minun uutta tukkaa? ¶
APPUUUUUU!! ¶
Ensisti hän varastaa sen, ja sitte hän pannee sen värhään päähään! ¶
Mitäpä? Minun kuninkhaalinen hevonen oon sotapolula?! ¶
Hah, hah, haa! Hevosenhäntä! Kuninkhaanriikki hevosenhännän eðestä! ¶
Niin ko se oli? Vahðit, hevosenhännän varkhaan suoraa fankireikhään! ¶
Olisinhan mie pitäny tutkiit tarkkeimmin ko muori kuðoskeli ... Kattoma nyt ... Oliko se näin; Kaks oikkeeta ja yks väärin ...? ¶
KUÐO!! ¶
Laita 8 ¶
... Ja sitte prinsi tuli rattastamala, sylissä suuri aaret minkä hän oli löytäny mettästä ... ¶
Pumpulii! ¶
Olihän se kaunis eeventyyri minkä mamma luki ... ¶
Rahhaa! Mie saan itean uutheen eeventyyrhiin! ¶
SOMARAHAT ¶
KRAMPUOÐI ¶
Joskus sie, rakas velimatti, olet vain nerokas! ¶
Joskusko? Siehän tietenki meinaat tasan! ¶
Toivon ette ei mithään konnankonstii ole tulossa? ¶
Ei, päinvastoin! Miraakkeli oon syntymässä! ¶
Ta-taaa! Saanko presenteerata: Mailman ensimäinen rahapuu! ¶
Voi, taavetti! Eihän se ole mahðolista! ¶
Voi, herraton aika! Mistä sie, muori, olet saanu rahhaa? ¶
Raha kassuu puussa! Etkö sie sitä tienny? ¶
Ensisti met ostama uuðet matat, ja sitte ... ¶
MUORI!! Etkö sie kuule? Muistele meile mistä sie sait ... ¶
Teiðän ”muorila” oon skruvi irti! ¶
... sentraalilämmityksen, juuri uuðen kylmäkaapini, kartiinit, pesolauðan, pari luuttaa, traassui, tuukkii, piian vielä uuðet kupitki, ja ... ¶
En ole mikhään linnunopas, mutta mie aavistan jotaki lenttäävän kummalista! ¶
Kattokkaa nyt tässä, skeptikkerit! Yksinkertaisesti mie kastelen net istutetut setelit, ja heti ... ¶
... MET KAAÐUMA!! ¶
APPUU! Se häyttyy olla se Mammona joka ilmestyy! Olenko mie ollu liian ahnee? ¶
Et ole, muori, vain sinun oon liian helppo puijata! ¶
Kyllä mie jo ajattelin! Pöyðän alla tapattuu paljon mikä ei kestä päivännäkköö! ¶
Uskon ette vesi soppii paremmin tänne ... ¶
Mutta miehän näjin sen omila silmilä! Rahapuu poukatti suoraa ylös, ja setelit täytheen kukhaan ...! ¶
Noh, noh, muori! Meilä oon kaikila lupa unistella! ¶
Laita 9 ¶
... ja nyt että uskala koskettaat syntymäpäiväkakkoo minkä mie olen leiponu kuninkhaale! Ymmärrättäkö? ¶
Emmä tietenkhään, rakas muori! ¶
Miksi sie luulet meiðät? ¶
Mmm, maistui hyvältä! Ja met, rakas velimatti, olema viattomat! Hän sanoi: ” Ymmärrättäkö?” Ja sie vastasit: ” Emmä tietenkhään!” ¶
Sen lisäksi kiusaus oli liian iso! Joka ainua oikkeus olis vapauttanu meiðät! ¶
Muori oon oivalinen leippooja, mutta kuninkhaan rojaalinen kurkku kaippaa syntymäpäiväkenkkin mikä oon kokonhaansa epätavalista! ¶
Joo, poka! Pikkusen tärppentiini anttaa justhiin sen ylimääräisen mavun! ¶
Mitäpä nyt pikku hyeenit? Uussii juonii tulemassako? ¶
Se oon kakko kuninkhaale! ¶
Hmm! Loistaava kakko! ¶
Ja sitte tet kirjotatta muorile ette TET oletta syönheet kakon minkä hän oli leiponu kuninkhaale ... ¶
Hmm! ¶
... Ja ette tet nyt heti alatta leipomhaan uutta ... ¶
Kerkkii nyt kiusaamasta niitä konniii, kapteini! Minun suu oon veðestä täynnä! ¶
Sehän oli lastenruokkaa, jos saisin sannoot! Istuma nyt pöythään nauttimhaan ... ¶
... harttausta! Tet otitta minulta sanat suusta! ¶
”... syönheet kakon minkä sie leivoit kuninkhaale, ja olema nyt heti alkamassa leipomhaan uutta.” Kyllä mie totisesti leivon HEIÐÄT, niin mie tehen! ¶
Ja että ko tet häppeekhään! Kuninkhaan syntymäpäiväkakko! Kyllä mie opetan teile leipomhaan... Ja ensisti RISUKAKKOO! ¶
Mutta ...? Mie luulen ette kakko oon liottanu kokonhaansa heiðän päät! Mistä tet nauratta? ¶
HAH, HAH, HAA, ¶
HIH, HIH, HII! ¶
HEH, HEH, HEE, ¶
HUH, HUH, HUU! ¶
AU-UU, AU-UU, AU-UU! ¶
Huonompi ette huonompi! Tämä oon tasan ollu hulluittenhuonet, mutta tämmästä ei ole koskhaan ollu! ¶
Mysikkii minun korvhiin! ¶
Klassista, joo! ¶
MINUN VATTA! ¶
Huok ... ¶
Voi, isot, heikot raukat! Eihän se taiða olla tarttuuva, tohturi? ¶
Ei, rakas frouva! Het oon vain syönheet väärä ruokkaa! ¶
AAA JA VEE! ¶
KUOLEMAA JA PIINAA! ¶
VATTATAUTI ¶
(EI TARTTUUVA) ¶
Laita 10 ¶
Ei sie koskhaan tule Tellin Villeksi! ¶
Niin ko sie tieðät, rakas veli, harjottelemisen kautta tullee mestari! ¶
Näin met tehemä pahanjuonitten kans jokkat pilathaan meiðän pyhävaatheet! ¶
Heittäkkää pois! ¶
Ja MET emmä koskhaan pummaa! ¶
Mie olen sanonu tuhanen kerttaa: Antakkaa minun enkelit olla rauhassa! ¶
Täälä ei ollu paljon mikä sopis maaliksi ... ¶
Elä nyt sano sitä! Maali jo näkkyy. ¶
Muori pani meiðät kotifankilhaan, mutta met naakima ulos! ¶
Kyllä tet oletta piruliset! ¶
Oðota! ¶
Meilä oon monen vuoðen kokemus! ¶
Met häyðymä saaða mamman myötä tähään! ¶
Hän tulle tykkämhään tätä! ¶
Sie olit hyvä jousipyssyn amppuuja sinun nuoruuðessa, etkö ollu? ¶
Näytä, mamma, meile sinun vanhoita konstii! ¶
Sillii ja salattii! Joku freistaa murhata meitä! ¶
Mie en hyväksy ette joku freistaa ottaat minnuu nokasta! ¶
Näjittäkö, lapset, sitä? Sisäkymppi vielä kerran! ¶
Hakekkaa suojaa! Se oon kapteinin frouva! ¶
Sanko, poika, lainata pikkusen sinun jousipyssyy? ¶
Se oon helpompi ette ko sukka jalkhaan! ¶
Nyt sielä oon MUITAKI jokka ammuthaan!  ¶
”Houk” MINUN frouvaki oon tullu sinne! ¶
Muistelenko mie siitä somasta mitä mie olen tehny tääpänä? ¶
Et sie, muori, meiðän tähðen kyllä tartte ...! ¶
Laita 11 ¶
... ja rangastukseksi juoniin eðestä saatta kiilottaat saaphaat ja harjata meklarin hatun! ¶
Kiitoksii paljon, söötti muori! ¶
Niin hattu niin ko mieski! Mutta millä sie olet voitelu en? ¶
Pari nippa liimaa! Katto nyt! ¶
Pravoo! Jouttihattu katthoon! ¶
Joo, mie halluun jos mie saatan, tahi oliko se toisinpäin! ¶
Kummalinen hatun parkeerauspaikka sinula oon! ¶
Passaa, valas, sinun ommaa hattuu! ¶
Uusi harjotus: jouttenhyppy! ¶
Pois sieltä tieltä! ¶
Minun uuðet saaphaat! Kyllä mie teile opetan! ¶
Ettäko tet tieðä ette piðättä anttaat minun tavarat olla! ¶
Nyt met saama nähðä kunka iso juottenvoima teilä oon! ¶
Appuu! Se sattaa enkelii! Mistähän tet tulitta? ¶
Hävetä pitäisit! Ravas mies! ¶
Anna minun selittäät ... ¶
Tule alas puusta, pötäjän pöllö! ¶
Huomenna, joo! ¶
Oonko sielä sijjaa minule paviaaniin kansa? ¶
Jo-o, jos het hyväksythään partaapinan heiðän keskelä! ¶
Laita 12 ¶
Kysymys siitä kakosta minkä faari oon tilannu ... ¶
Hän pyysi meiðät noutamhaan sen! ¶
Oðottakkaa vähäsen, mie häyðyn ringata kapteinile ... ¶
Halloo, kapteini ... Joo, kyllä, kapteini ... Tietysti, kapteini ... Tavalisesti met olema JUSTHIIN samala linjala! ¶
Tulkkaa nyt, rakhaat lapset, saatta olla myötä ko mie pieksän taikinan! ¶
Kyllä mie jo aavistin ette teilä oli jotaki pahanjuonista ajatuksissa! Panema teiðät ulos friskhiin ilmhaan, ja toisen kerran freistaama uutta konstii! ¶
Voi, Muur Monsenin marmelaatti, minkälaista taikinaa! ¶
Säästämä taikinan, met tarttema sen jälkhiin! ¶
Oon tasan soma tehðä tienastii hyväle kapteinile! ¶
Niin se mennee ko kiusathaan viattommii lapsii! ¶
Hei! Heittäkkää pois! ¶
Älä, paakari, taajo! Olema heti valmhiit! ¶
Mitä tet nyt oletta sotkemassa ... UMPF! ¶
Ei vain ko kiitoksii viimisesta! ¶
Sokkerin kansa! ¶
Ja muista muistela faarile kunka näppärä sie olet! ¶
Laskekkaa minun irti! Kuulettako! ¶
Hyvvää päivänjatkoo, kakkokoukku! ¶
Oonko kapteini siinä? Hän saapi oðottaat ...! ¶
Oðottaatko? Hän oon oðottanu jo kauvon sitä kakkoo, ja ... ¶
Pakaari oon tullu hulluksi! Mie menen sinne ... ¶
Noh, faari, saitko kakon? ¶
KRRR! ¶
Hän oon saannu auringonpiston keskelä kirkasta päivää! ¶
Net kakot olthiin niitä makkeimiita mitä mie olen maistanu! ¶
Makkeet niin ko kosto, rakas veli, ja yhtä hyvät vattale! ¶
Laita 13 ¶
... Ja tet pesettä koko huonheen! Pojat oon luvanheet passata teitä! ¶
Ole vain, muori, rauhassa! Meilä oon kontrolli! ¶
Luota meihiin! ¶
Hyvä! ¶
Alama tästä porthaalta! Katto siinä, nappais jo ensi kerttaa! Veðä sisäle! ¶
Nyt meilä oli onni! Toinen työvuoro oon jo valmis lähtemhään! ¶
Joo, het oon niin ahkerat tienastissa! Olkkaa hyvät, pikku työrauðat, hyvvää päivänjatkoo! ¶
Kaikki oon valmista, majesteetti, ja met olema valmhiit uutheen kortinpelhiin! ¶
Pyyðä hänen kerranki ottamhaan rahhaa myötä! ¶
Tämä oon nöyrän työ! Panna lapsii tämmäsheen työhöön! ¶
Mutta tule kattomhaan nuoita ahkeroita työmiehii tuola! ¶
Tomunimuuri oon oivalinen hoksaus! ¶
Kysymys, rakas veli, oon ette tykäthään ko mehiläiset sitä sammaa? ¶
Mutta, kapteini, mie muistan selvästi ette sie sanoit ette kaikki oli valmista! ¶
Rahat tänne! ¶
Toppaakka sen ryövärin! ¶
Oðottakkaa vain, konnat! Kyllä mie jo ... AU-UU! Minun nokka! ¶
Rahat, minun herrat, oon pelastettu! Nyt saatama jat... Mutta, voi, tomppeli?! ¶
Eihän tämä, rakas veli, ole mikhään huono päiväpalkka! ¶
AU! AU! ¶
Lauko hengen eðestä! ¶
Heh, hee! Kuka se sai sen viimisen piston? ¶
Joo, täälä kävi pari rikasta, nuorta herraa jokka tyhvenethiin koko kaupan! ¶
Ja vielä risurikhaammaksi tet tulhaan tulemhaan! ¶
LOPPU ¶
Laita 14 ¶
Joo, tietenki, tietämättämät, piilihän tämä oon! Mikäpä muu? ¶
Met luulima ette se oli pesotamppu! ¶
Kälminnäköset maannääðät! Kyllä mie opetan heile! ¶
Teiđän vuoro, pikku meklari! ¶
Anna minule pikkusen aikkaa! ¶
Appuu! Plitsisota! ¶
Tieltä pois, tientäit! ¶
Mutta, voi ...! ¶
Mitäpä minun merisiniset silmät nähðhään? Kaks pilattuu konnaa siihðissä! ¶
Laukkokkaa, rohkeet sotilhaat! Terhveelistä trimmii teile! ¶
Hän oon hullu! ¶
Villiitten villi! ¶
Oli se jo kyllä ...! Pensiini vissinki loppui! ¶
Ja mie olen tarttunu kiini! ¶
Siivosti tehty, rakhaat pojat, ko autatta minnuu! ¶
Kaikki sinun eðestä, rakas faari! ¶
Kyllä mie kuitenki tartten isomman piilin! ¶
Täälähän oon vielä PALJON pensiinii! ¶
Konstaapeli, ota kiini tuoin vauhtipöllön! ¶
Kyllä! ¶
Tulkkaa takasin! ¶
Kuus kuukautta fankireiässä! ¶
AU-UU! Tämähän oon suora pulettijanterorismii! ¶
Kassin pohjaan, veli! ¶
Täys kassi! ¶
Kaikki nämät vauhtipöllöt! ¶
Minkä eðestä heitä oon syytetty? ¶
Het ajethiin kuitenki 90! ¶
Tyhä 89, tuomari! ¶
Laskekkaa minun irti! ¶
Laita 15 ¶
Pese nyt sen sinun ihmheen niin ette se kiilttää! ¶
Joo, muori! ¶
Halloo! ¶
Olenko mie pesemässä piillii? En ole! Olen hihtaamassa yli Grönlanttii! ¶
Ålä nyt, kapteini, ole niin alakuloinen! ¶
Mie tehen sinule elefantintienastin! ¶
Joo, totisesti vain! Eihän, majesteetti, sinnuu ole kuivatettu uunin takana! ¶
Tule, lähðemä ottamhaan muuta märkkää! ¶
Iteako? ¶
A klassinen! ¶
Ajamako tarhaassa, matammi? ¶
Kiitos, Jaames! ¶
Hysj, kapteini, ei ääntäkhään! ¶
Täys paino, Jomppa! ¶
Joo, ajoneuvon oon pesty, ja nyt, matammi, se oon teiðän hallussa! ¶
Kiikoksii, faari! ¶
Kostoo! ¶
Missähän se startari taittaa olla? Joo, tässä se o... HUK! ÄSJ! ¶
ESTRAA! Paikalissii saðetkuuroi oon mahðolista! ¶
Katto minun kesäpuku! Nyt mie suutun! JOKU tullee kärsimhään tästä! ¶
Oonhan minula artistivertä maaliämpärissä! ¶
Katto, Jomppa! Vielä yks piili mikä tarttee pessoo! ¶
Hei! Ky-ylmää vettä päähään! ¶
Eihän elefantti koskhaan unheeta ommii konstii! ¶
Näytäkö se siltä ette sie olet vähäsen harmistunu, muori ... Oon jotaki väärin? ¶
Hyvästi! ¶
Lauko! ¶
Laita 16 ¶
Noh, muori! Anna täyðen kassin! ¶
Tietysti! Mutta missä knappi oon? ¶
Niin vain, nyt se liikkuu! Pois tieltä! ¶
Hithaasti, muori luokissa! Ota vähäsen pöö an pöö! ¶
Oikkeele! Käänny oikkeele ennen ko sie ajat minun yli! ¶
Mutta miksi sie tyhä laukot minun eðessä koko aijan? ¶
Mie aavistan miitten konnitten homma tämä oon? ¶
Ja tronninki oon oðottamassa minnuu kaffile! ¶
Miksi se aijoi puuhuun? ¶
Tämä kalu tässäkö? Hmmm... ¶
Tulkkaa, kläpit, saatta lakriisii! ¶
Ja, sitte kaffile! ¶
Tie oon meiðän! Nyt tahi ei koskhaan! ¶
Tuoihän oon muorin kärrön näkönen! ¶
20 kruunuu! ¶
Ja sitte plaanan toisheen oshaan! ¶
Meiðän plaanoissahan oon tasan hyvvää kvaliteettii, eikö niin? ¶
Pravoo! Päivän fangsti! ¶
Hei! Hän varasti meiðän itean! ¶
Maantienryöväys! ¶
Sanopa, kapteini, jos tarttet apukättä! ¶
Kiitos! Minun käsihän saattaa heti vaippuut! ¶
Kattopa! Itea oon oivalinen! Olihan se vain väärin päin! ¶
Viimen hetki tulthiin avuksi! ¶
Mutta, voi lauha Laata! M-mi-inun piili! ... En olis pitäny ottaat sitä viimistä liköörii... ¶
Laita 17 ¶
Lauko, veli! Meklari! ¶
Mikä sapotaasi se nyt oon, saapotin sapotööri! ¶
Ja kaikki nelje ratasta piðethään olla täynnä! Ymmärrettykö? ¶
Pssst! Tässä slangi! ¶
Huff! Kunnikas oon taas nostamassa verroo! Eikö se olis ollu jo paras jos hän olis NOSTANU net pois? ¶
Teiðän ajoneuvo oon valmis, mahtaava meklari! ¶
Kyllä oon jo aika! ¶
Gute Reise sanothaan etelässä! ¶
Yks klasi oon tervheelista ja lyhenttää oðottamisaijan! ¶
Joo! Mutta missäkhöön se partaapina saattaa olla? ¶
Meiðän sopimus oon vähäsen taivhaalista! ¶
Vahti! ¶
Kuollut makkara! ¶
Luuletko sie ette minun piili oon ilmalaiva, vai mitä? ¶
Anna vitsit olla, ja auta minun alas! ¶
Appuu! Mie syöksyn! ¶
Sillä miehele oon jonkulainen sairhaalinen veto merheen! ¶
Saanhan mie pelastaat valhaan! ¶
Ampulansi oon teiðän hallussa! ¶
ÄSJ JA FYSJ! ¶
Missä net kaks hyeenii oon? ¶
Juu, tuola mie näjen kärröt! Oonhan se vissimästi lannaamassa kuuhuun! ¶
Rakennethaan muttuuritietä keskeltä kaupunkkii! ¶
Oonhan se ilkkeetä! ¶
Älä nyt hulluttele! ¶
Ihmiset häyđythään ajjaat piililä ko kaupat siirethään kaupungin ulkopuolele! ¶
Matki, matki, matki ... ¶
VROM ¶
Miihiinkhöön tämä maa oon menossa! ¶
Amerikkhaan! ¶
Kuul ¶
Hah haa ¶
Jeesus tyventtää myrskyn ¶
Jeesus oli tehny työtä koko päivän. ¶
Hän oli väsyny ja vaipunu. ¶
Illala Jeesus oli ystävitten, ¶
oppilapsiin kansa. ¶
Hän sanoi:”Tulkkaa, met purjettima poikki meren.” ¶
Het veðethiin venheen merheen, ja toiset venheet lähðethiin myötä. ¶
Sitte tuli kova tuuli. ¶
Isot paarot lyöthiin venheesheen. ¶
Oppilapset pöläthiin kovasti. ¶
Mutta Jeesus ei pölänny; ¶
hän makais nukkuin takana venheessa. ¶
Viimen het herätethiin hänen ja sanothiin: ¶
”Jeesus , auta meitä! Venet vajjoo!” ¶
Sitte Jeesus nousi ylös ja huusi tuulele: ”Ole hiljaa!” ¶
Ja merele: ”Ole rauhassa!” ¶
Ja täysi hiljaisuus tuli. ¶
13. juni 1999.  ¶
3. s. j. helluntaita 1999 Pyssyjoven kirkossa: Luuk. 14:16-24  ¶
”Oli mies joka aikoi laittaa t isot piðot.”  ¶
Näin Jeesus alkkaa muistelemhaan.  ¶
Hän muistelee meile sen mikä oon tärkkein elämässä.  ¶
Jeesus muistuttaa meile mitä met unhe e tama,  ¶
se mikä oon pääassii.  ¶
Mikä se oon?  ¶
Pääassii oon se ette Jumala kuttuu meiðät omhaan valtakunthaan.  ¶
Hän kuttuu kaikki ihmiset,  ¶
ilman erotta.  ¶
Vissimästi se lukkee ette “hän kuttui paljon”.  ¶
Mutta se ei merkitte sitä ette hän anttaa muutamat olla ulkona.  ¶
Kuttu oon kaikile.  ¶
Se oon luomisen Jumala jolla tässä oon piðot.  ¶
Hän oon luonnu kaikki ihmiset,  ¶
ja kaikin oon kuttuttu hänele.  ¶
Niile jokka hän oon luonnu,  ¶
hänelä oon kans sija omassa valtakunnassa  ¶
Sentähðen hän lähätti Jeesus Kristuksen mailman vapahtajaksi.  ¶
Hän kuoli kaikkiin eðestä,  ¶
kaikkiin ihmistin ja kaikkiin synttiin eðestä.  ¶
Tääpäna kuttu mennee kaikile mailman ihmisile .  ¶
Evankeliumin saarnathaan paljoila kielilä.  ¶
Raamatun oon käänetty yli tuhanele kielele,  ¶
ja sen levitethään yli koko mailman.  ¶
Raatiossa ja TV:ssä lähätethään Jumalan palveluksii ja harttauksii.  ¶
Se tullee kans niile jokka ei itte päästä Jumalan huonheeseen.  ¶
Evankeliumi päässee vieläpä niihiin maihiinki missä se oon kieletty.  ¶
Monet, monet oon kuulheet kuttun ja käskyn:  ¶
Mitä tapahtuu sille kuttule mitä Jumala lähättää?  ¶
Jeesus opettaa meile mitä tapahtuu kuttule.  ¶
Hän näyttää meile millälaila se mennee ko ihmiset saaðhaan kuttun.  ¶
Mailma ja ihmiset ei ole muuttunheet niin paljon siitä saakka.  ¶
Ko kuttu mennee meile tääpänä,  ¶
se tapahtuu justhiin sitä sammaa.  ¶
Piðonvalmistaminen kesti kauvon Isaraelissa .  ¶
Se oli tavalista lähättäät kaks kuttuu.  ¶
Ensimäisen lähätethiin hyvässä aijassa etukätheen.  ¶
Ja sitte,  ¶
ko kaikki oli valmhiina,  ¶
palvelijat viethiin sitte sen oikheen kuttun:  ¶
Nyt oon kaikki valmhiina; nyt tet saatta tulla!  ¶
Samhanlaihin teki Jumala Israelin ihmistin kansa.  ¶
Kaks kerttaa kuttu meni heile:  ¶
Ensi kerta oli ko hän lähätti profeetat ja Johannes kastajan.  ¶
jälkhiin tuli Jeesus,  ¶
hän joka oon Jumalan ainuasyntynen Poika.  ¶
Jeesus sanoi sitä sammaa ko palvelijat:  ¶
Tulkkaa, nyt oon kaikki valmhiina!  ¶
Mutta sitte tulthiin kans antheenpyyðökset .  ¶
Net joita kuttuthiin,  ¶
ei olheet suoraa kieltäväiset ja höölittömät.  ¶
Het pyyðethiin antheeksi.  ¶
Het ei saattanheet tulla.  ¶
Ei justhiin nyt.  ¶
Yksi aikoi ostaat omaisuuðen.  ¶
Oon tärkkee saaða oman huonheen ja koðin.  ¶
Toinen oli ostanu uuðet purrit.  ¶
Purri oli sen aijan piili.  ¶
Kolmas oli kiini rakkauðessa ja onnessa.  ¶
Hän oli juuri nainu.  ¶
Se oli justhiin niinko meilä.  ¶
Ko Jumala kuttuu meiðät, meilä ei ole aikkaa.  ¶
Kaks kerttaa oon Jeesus kuttunu meiðät.  ¶
Ensisti hän otti meiðät vasthaan kastheessa.  ¶
Sillon hän sanoi:  ¶
Tästä päivästä saakka sie saat olla minun tykköö,  ¶
ja mie olen sinun veli ja vapahtaja!  ¶
Jälkhiin tuli se toinen kuttu:  ¶
Tervettulemaa, istu ehtoolispöythään!  ¶
Niissä vanhoissa raamatunkäännöksissä ei lukenu  tässä raamatun tekstissä.  ¶
Siinä luki .  ¶
 oon kyllä parempi käännös.  ¶
Mutta net vanhaat käännökset näyttäävät meile mistä se oon kysymys.  ¶
ko Jeesus kuttuu meiðät pithoon,  ¶
hän meinaa ehtoolispöythään.  ¶
Oon juuri ollu rippikoulutus.  ¶
Oon eritysesti yksi osa rippikoulutuslittyrkiassa mistä mie ajattelen.  ¶
Met rukkoilema näin rippikoululaistin eðestä:  ¶
“ … auta heitä valvomhaan ja rukkoilemhaan  ¶
ja ahkerasti käyttämhään sinun sannaa ja pyhhää ehtoolista…”  ¶
Jeesuksen kuttu oon justhiin tämä:  ¶
kokkoontuminen hänen sanan eðestä ja hänen pöyðän ympäri.  ¶
Mutta met tieðämä ette paljon sijoi oon tyhvät.  ¶
Sillälaila se oon ko kuttutut vierhaat ei tulla.  ¶
Missä oon kaikki kastetut?  ¶
Mihiin menthiin rippikoululaiset?  ¶
Mitä sie itte tehet Jeesuksen kuttun kansa?  ¶
Oon helppo sannoot kaikki antheenpyyðökset.  ¶
Met tunnema hyvin net,  ¶
sillä met olema kans sanonheet niitä.  ¶
“ Ole hyvä ja anna minule antheeksi.”  ¶
Näin met sanoma ja tehemä.  ¶
Mutta ei löyðy antheenantamista.  ¶
Antheenpyytäminen oon se ette met valittema jotaki muuta.  ¶
Justhiin nyt oon jotaki muuta tärkkeempi ko Jumalan valtakunta.  ¶
Meilä oon niin helppo valita sitä mitä met kuitenki häyðymä jäättäät kerran.  ¶
Meilä oon lyhyt aika täälä mailmassa.  ¶
Tavarat meiðän ympäri ei kestetä ikusesti.  ¶
Mutta se mikä oon ikunen, met lykkäämä poijes:  ¶
Toisen kerran, piian.  ¶
Mutta ei nyt.  ¶
Nyt minula oon muuta tekemistä.  ¶
- Onko se niin meiðän kansa?  ¶
Pölkkäätkö sie ette Jumala ottaa jotaki sinulta?  ¶
Luuletko sie ette hän ottaa sinulta elämänilon?  ¶
Tahi olemako met uskovaiset antanheet väärii signaalii?  ¶
Onko usko tyhä surulista?  ¶
Lähteekö siitä tyhä hajannusta ja rauhattomuutta?  ¶
Missä oon Jumalan valtakunnan ilo ja rauha?  ¶
Missä oon rakkaus?  ¶
Näytämäkö met ette Jumalan valtakunta oon meiðän rikhain aarret?  ¶
Se oon se toinen puoli assiista.  ¶
Mutta siinä oon kans toinen muu puoli.  ¶
Se löyttyy meiðän omassa luonnossa.  ¶
Met emmä halluu ottaat sitä vasthaan.  ¶
Met emmä halluu kuunnela.  ¶
Molemat nämät puolet kuuluuvat myötä.  ¶
Kerran Jeesus moitti Jerusaleemii:  ¶
“Kunka usheen mie halusin koota sinun lapset,  ¶
niinko kana kokkoo omat penikät siiven alle.  ¶
Mutta tet että halunheet.”  ¶
Luk 13:34. Luuk 13:34.  ¶
Pääsyy oon se ette met emmä halluu.  ¶
Met halluuma olla rauhassa.  ¶
Meiðät oon luotu Jumalan kuvhaan,  ¶
mutta met halluuma rauhan hänestä.  ¶
Met olema omassa fankilassa.  ¶
Mutta Jumala ei hyväksy meiðän antheenpyytöksii.  ¶
Sentähðen Jeesus nousi ylös ja huusi:  ¶
“Aika oon tullu, Jumalan valtakunta oon likelä.  ¶
Käännykkää ja uskokkaa evankeliumii!  ¶
Jos met itte emmä haje Jumalaa,  ¶
sitte hän hakkee meiðät.  ¶
Hän sannoo meile:  ¶
“ Tääpänä, jos kuuletta hänen äänen,  ¶
älkkää kovittakkaa teiðän syðämiitä  ¶
Ko Jumala hakkee meitä,  ¶
met piðämä ottaat vasthaan kuttun.  ¶
Hän ei halluu ette sijat oon tyhvät hänen piðoissa.  ¶
Ko juhlat alkkaavat,  ¶
sijat pittäävät olla täynnä.  ¶
Ko joku kielttää kuttun,  ¶
hän anttaa sen toisele:  ¶
“Sillon hänen herra suuttui ja sanoi palvelijale:  ¶
Mene paikala ulvos kaupungin kaðuile ja toriile ja nouða köyhät ja raajarikot ja halvantunheet.  ¶
Herra, tehty oon niinko sanoit,  ¶
mutta oon vielä sijjaa.  ¶
Mene ulvos teile ja poluile ja käske ihmiset tulla sisäle,  ¶
niin ette minun huonet täyttyy.  ¶
Sillä mie sanon teile:  ¶
Ei yksikhään niistä jokka mie olin kuttunu,  ¶
pääse minun pithoin.” v.21-24.  ¶
Ko Israelin hurskhaat sanothiin ei Jeesuksele,  ¶
hän kääntyi hyljeksityile.  ¶
Net olthiin tullimiehet ja syntiset.  ¶
Sitte tieto meni pakanoile.  ¶
Se tapahtui ette apostolit lähätethiin evankeliumin kansa kaikile kansoile.  ¶
Nyt kuttu oon tullu meile.  ¶
Emmä piðä unhettaat mikä oon kysymys.  ¶
Net oon net isot piðot.  ¶
Net oon elämän juhlat.  ¶
Se oon ilo ja yhteys.  ¶
Jumala ei halluu omistaat illoo ja ihannuusta itte.  ¶
Hänelä oon halu jakkaat sen meiðän kansa.  ¶
Nyt hän sannoo meile:  ¶
Tulkkaa, nyt oon kaikki valmhiina!  ¶
Kaikki aika oon rajoitettu.  ¶
Niin oon armon aikaki.  ¶
Ko ovet menhään kiini,  ¶
raja oon siinä.  ¶
Vielä oon ovet auki.  ¶
Pääsemislupa oon Jeesuksen kuttu.  ¶
Ei mithään muuta.  ¶
Het jokka kuulhaan hänen äänen ja ottaavat vasthaan kuttun,  ¶
saaðhaan sijan pitolomhaan.  ¶
Tyhä Jeesus saattaa aukasta Jumalan valtakunnan meile.  ¶
Ei yksikhään muu.  ¶
Hänen kuttu oon yksikertanen.  ¶
Hän oikassee omat naulastamerkityt käðet ja sannoo meile:  ¶
Tulkkaa, nyt oon kaikki valmhiina!  ¶
Tämän kuttun oon Jumala antanu meile.  ¶
Olema rohkeet ja iloset ja otama sen vasthaan!  ¶
Kunnia olkhoon Isän ja Pojan ja Pyhän Hengen  ¶
joka oli, oon ja tullee olemhaan tosi Jumala iänkaikkisesta iänkaikkisheen! Amen.  ¶
Miksi tomppeli mie piđän träänätä sauvahyppyy? ¶
En pääse koskhaan yli tuota ... ¶
En  likeläkhään. ¶
Kainunkielinen pränttäys Idar Kristiansenin tekstiistä oon vii  đ  estoista numero  häftisarjassa, Ylöskassuuminen litteratuurissa, minkä Troms fylkesbibliotek/Tromssan fylkinbiblioteekki anttaa ulos. ¶
Sarja pittää mahđolisimman paljon peilata sitä kulttuurista moninaisuutta mikä oon löytyny ja vieläki löyttyy fylkissä. ¶
Häfti sisälttää muuton kaksi sentraalista poeemii ja ossaa kahđesta romaanista. Terje Aronsen Kainun institutista oon kääntäny häftin kainun kielele. ¶
Tekstit oon annettu ulos oikkeuđen omistaajiin luvala  . ¶
Kirjailiijahäfti Idar Kristiansenista oon kansa annettu ulos ruijan ja saamen kielelä. ¶
Tämä kainunkielinen pränttäys oon yhtheistyö Kainun institutin kansa. ¶
Tromssa, juunissa 2008 ¶
Troms fylkesbibliotek/Tromssan fylkinbiblioteekki ¶
Kaisa Maliniemi Lindbach ¶
Idar Kristiansen oli syntyny Vookissa (Honningsvågissa) Finmarkussa 1932. Muutamppaa vuotta jälkhiin peret muutti Tromssan Kaivuonhoon, missä hän asui issoimen osan elämästä. Vaikka kirjailiija oli syntyny Finmarkussa, hänen kuitenki laskethaan kaivuonolaiseksi. Sen lisäksi hänen isä oli syntyny Kaivuonossa, mutta hänen äiti tuli Yykeästä. Raavhaana kirjailiija asui monta vuotta ja monta kerttaa muuvala Ruijassa, mutta kaippaus kothiin ja kotikylän rakkhaus johtais hänen kerta toisen pörästä takasin Kaivuonhoon. Justhiin tämä kotialan rakkhaus tekkee ette monet hänen romaaniista, ja erikoisesti hänen poeemit, oon kirjotettu kotikomuunile ja kotikomuunista ja alasta ympäri Kaivuonoo. ¶
Ko Idar Kristiansen oli kahđeksen vuotta vanhaa, tyskälaiset okkupeerathiin Ruijan. Niin ko paljot muut silloiset lapset, sota leimais hänenki ylöskasssuumista. Hän ja hänen peret häyđythiin mennä pakhoon vaarhaan ja löyttäät suojaa vaarareijästä ennen ko het 1944 päästhiin Tromssan fylkkhiin. Lapsena hänelä oli kans toinen ilkkee kokemus mikä leimais hänen elämän ja litteräärisen työn. Hänen isä kuoli nuorena. Omat sođankokemukset ja Pohjas-Ruijan tuhhoominen, ja kokemus isän kuolemasta tulthiin teemoiksi hänen viimi romaanhiin mikä ei koskhaan tullu valmhiiksi. ¶
Gymnaasin jälkhiin Idar Kristiansen päätti ette hän opiskellee opettaajaksi. Poeemiin kirjottaminen oli kuitenki likkiimpänä hänen syđäntä. Jo 1949, 17-vuotisena, hän publiseerais poeemii Tromsan opettaajakoulun studentiin jouluhäftissä. Se meni kuitenki muutampi vuosi ennen ko hän 1957 publiseerais ensi poeemikovon  Sanger fra en tundra / Laului tunturista.  Hän oli sillon valmis opettaajan koulusta ja työteli opettaajana. Ensi poeemikovon titteli viittaa soppiivasti niihiin teemhoin mistä hän tuli olemhaan kiini kaikessa hänen kirjalisessa työssä. 1961 Kristiansen publiseerais toisen poeemikovon,  Alt du trodde glemt/Kaikki mitä luulit unheetetuksi.  Näissä poeemikovoissa oon teemoi ihmisen yksinäisyyđestä, rakkhauđen kaippaamisesta, elämästä ja kuolemasta, ja siitä tuntheesta ette ulkosyrjän ihminen oon erilainen sillä ko hän assuu kaukana mailman sentraalisista aloista. Erikoisesti hänen kuvvaus Pohjas-Ruijan ankarasta luonnosta ja ihmisestä joka assuu valttaavitten voimiin kansa, voimiin mikkä saatethaan olla rakkhauđeliset ja vihamieliset. Net valttaavat voimat johđathaan luonttoo ja hyvväilhään auringon ja kesän kautta, ja niitten vihamielisyys näkkyy ankaran luonnon ja tormisen sään kautta. ¶
Idar Kristiansen oli kiini saamen ja kainun kulttuuriista. Kirjailiijala oli sekä saamelais- ette kainulaistausta. Puhuttelussa hän sanoi ette ko hän oli lapsi, raavhaat ihmiset hänen ympäri puhuthiin kainuu, mutta niin ko monetki hänen sukupolvesta, hän ei koskhaan oppinu tätä kieltä. 1970 hän publiseerais dokumentaarin,  Korstog mot Kautokeino / Ristimatka Koutokeinoo vasten,  1850-luvun saamelaisvasthaanpanosta. Hänen kirja kyllä yllätti paljoi, sillä ko lukkiijat olthiin ensisti tottunheet Kristiansenhiin lyyrikkönä.  Ristimatka Koutokeinoo vasten  oli yksi niistä ensimäisistä muisteluksista mikä kuvais vasthaanpanon sosiaalisena ja etnisenä fenomeeninä ja kuvais lestaadilaisuuđen roolin vasthaanpanon alla. Vasthaanpanniijitten ja virkamiesten välinen konflikti loppui traagisesti, pappi ja lensmanni menetethiin hengen. Kaksi vasthaanpanniijista mestathiin jälkhiin. Koutokeinon tragedian hän mainittee usheissa hänen romaaniissa. ¶
1978 tuli ulos  Svanevinger i Nord/Joukhaisen siivet Pohjasessa,  ensiosa romaanisarjasta  Kornet og fiskene/Jyvä ja kalat.  Romaanisarjassa Kristiansen valitti kuvvaila ensi kainusukupolven joka oli vajeltanu Suomesta Norjhaan 1800-luvula. Romaanisarjan ensi osa muistelee 15-vuotisesta Heikistä, joka jälkhiin ko oon kuulu uskomattomii muisteluksii Pohjas-Norjasta, päättää mennä pakhoon Suomen kurjuuđesta Vadshöön/Vesisaarheen. Hänen matka Ruijhaan oon eeventyyrinen, ja hän jouttuu uskomattomhiin tapattumhiin ja kohtaa mystissii ihmissii matkala. Eeventyyrisistä elementiistä perustamatta, tämä osa oon se realistisiin Kristiansenin romaanisarjasta. ¶
Vuotta jälkhiin tuli  Den salte åkeren/Suolanen pelto,  mikä oon romaanisarjan toinen osa. Tässä romaanissa Heikki oon Vadsössä, tahi Vesisaaressa niin ko se oon kainuksi. Hän piilottaa hänen nuoren ijän ja sannoo ittensä Jaakoksi. Vesisaaressa pääpersoona kohtaa Anna-Kreetan, köyhän tyttären joka assuu kammissa Vesisaaren ulkopuolela. Rikkhaat miehet Suomessa ja Ruijassa oon käytetty Anna-Kreettaa heiđän hyväksi. Tämä freistaa kostaat yhđele miehele joka oon ollu paha hänele ja hyökkää hänen pääle veittelä, mutta kosto ei onnistu ja Anna-Kreetan fangithaan. Pääpersoona tunttee ette hän velvolisesti häyttyy auttaat Anna-Kreettaa, ja siitä alkkaa pakhoonmeno Suomen rajale. Tämä romaani oon sarjan romanttisiin osa. ¶
Sarjan kolmanessa osassa,  Stiene fører til havet/Polvut vieđhään merele  (1980) pääpersoona oon takasin Suomessa. Kymmenen vuotta oon menny siitä saakka ko hän jätti Vesisaaren. Hän kylvää maata kotitalala Inkeri-rakkhaan kansa. Katovuođet tulhaan pöräkkäin, ja hän ja Inkeri puhuthaan uuđesta vajeluksesta Pohjas-Ruijhaan. Tällä kerrala heiđän vajelus oon Pohjas-Tromsshaan päin. Matkasta Pohjas-Ruijhaan tuli tälläki kerrala eeventyyri. Tässä romaanisarjan osassa oon paljon mystissii elementtii. Siinä oon monta yliluonnolista muistelusta mikkä oon palmikoittunheet tosielämhään. Muutammat niistä oon melkkeen kummitusmuistelukset, missä kastamattomat kuolheet lapset alethaan kummistelemhaan kyläläisile. Usheet näistä muisteluksista mitä Kristiansen kuvvailee hänen romaaniissa, oon säilynheet tradisuunisena materiaalina Pohjas-Tromssassa nykyaikhaan asti. ¶
Ko kolmas osa romaanisarjasta oli valmis, Kristiansen voitti Aschehougin litteratuuripalkinnon. Hänen nomineerathiin kans 1980 Pohjalan Raađin Litteratuuripalkinnole, mutta hän ei voittanu palkinttoo. Hän oli kuitenki yksi niistä kirjailiijoista joista kirjotethiin enniimitten Pohjas-Ruijan aviisiissa 1980-luvun alussa. Onni ja kritikki tulhaan usheen yhđessä. Näin tapattui Idar Kristiansenileki. Kirjailiija sai kovan kritikin siitä ette hän oli kirjottanu kainulaisheroismista, mikä merkittee sitä ette hän oli kuvvailu kainulaiset epärealistisela ja mystiselä tavala. Kritikin pohjana oli ođotus siitä minkälainen pohjasruijalainen litteratuuri litterääristen trendiin jälkhiin olis pitäny olla siiheen aikhaan. 1970- ja 1980-luvula oli nimittäin Pohjas-Ruijassa litteratuuriaikakausi ko ođotethiin ette romaanit olis pitäny kirjottaat niin ko realistiset tapattumat. Kirjailiija muisteli jälkhiin ette hänelä oli halu muistela esivanhimmitten histoorian, histoorian mikä oli eläny suulisena perheessä. Hän muistelee kainulaisten histooriaa mitä ennen ei ollu kirjotettu. Sentähđen oliki hänen romaanisarja niin vähän kiini realistisissa tapattumissa. Hänen romaanit oon suulisten muisteluksiin näköset. Näin Kristiansen näyttääki toisen erikoiskulttuurihaamun Pohjas-Ruijassa: Enniimilä jokka asuthaan näissä distriktiissä, oon muisteluksii omasta suvusta, mistä het tulhaan, mitä het oon tehnheet tahi muista assiista. Samhaan aikhaan oon kansanmuistelukset ja uskontohistooriat elänheet Pohjaskalotila kainulaisten, saamelaisten ja ruijalaisten välissä. Tämä tradisuuni ellää vieläki Pohjas-Ruijassa. ¶
Romaanisarjan viimi osa,  Guds nåde nordpå/Jumalan armo pohjasessa  (1981), saiki kyllä leiman siitä kritikistä mitä Kristiansen oli saannu. Romaanin pääpersoona oon vaivuksissa ja jouttuu olhoin mihiin hän ei halluu ja mitä hän ei haje. Viimen hän jättää perheen ja hävvii merele. Hänen rakastettu, Inkeri, päättää mennä takasin Suomheen heiđän yhtheisten lasten kansa. ¶
Muutampi vuosi jälkhiin sitä ko romaanisarja oli valmis, Lasse Glomm teki filmin siitä. Filmi sai tittelin  Havlandet/Merenmaa,  ja sillä oli premiääri 1985. Filmin pohjana oli romaanisarjan kaksi ensimäistä ossaa. ¶
Idar Kristiansen oli produktiivinen kirjailiija. Vuotta jälkhiin ko romaanisarja oli valmis, Kristiansen publiseerais poeemi- ja novellikovon  Brenninger forut/Taitheita eđessä  (1982). Tässä kovossa löyttyy hänen tunnetuin poeemi, /”Täälä minun kansa assuu”, mikä oon kotikomuunista Kaivuonosta. Poeemissa oon kaikki net elementit mikkä oon leimanheet hänen kirjalista työtä: Ankara Pohjas-Ruijan luonto, lestaadialaisuus, kainulais-, saamelais- ja norjalaiskulttuurit, elämä mailman syrjässä ja yksinäisyys. Poeemi näyttää kuitenki selviimitten hänen rakkauđen ja kunnioituksen kotialale. Tällä poeemila Kristiansen näyttää ette hän oli tosi sanarauttii. Usheemilla Pohjastromssalaisila oon likheinen suhđet tähään runhoon. ¶
Kristiansen freistais kans kriminaalikirjailiijana, mutta hänen krimmikirjasta  Regnskap i rødt/Kirjanpito punasela  ei tullu mikhään lykkymyyntö. Krimmiromaani oli viiminen romaani minkä hän kerkiis publiseeraamhaan hänen elämässä. Idar Kristiansen kuoli januaarissa 1985. Hän tuli 52 vuotta vanhaaksi. Se saattaa kuulostaat paradoksilta ette hänen lapsuuđen kokemukset tulthiin teemoiksi hänen kokonhaansa viimisessä tehoksessa. Ko hän kuoli, romaanimaanus,  Nådekvalpens dal /Armonpenikän lakso,  oli puolivalmhiina hänen kirjotuspöyđälä. Romaanin publiseerathiin heti jälkhiin hänen kuolemaa 1985. Notaatiista mitä hän jätti, lukkee ette hän oli ajatellu kirjottaat kolmeosasen tehoksen nimeltä,  Nordfor Haltia/Haltian pohjasenpuolela.  Trilogia olis pitäny olla Pohjas-Tromssan evakueerauksesta ja polttamisesta ja uuđestirakentamisesta jälkhiin sottaa. Romaanin tapattumat kirjailiija oli pannu lestaadialaiskylämiljööhöön Pohjas-Tromssan Kaivuonhoon. Niin ko hänen toiset romaanit, tässä tehoksessaki oli leimaa kainun ja saamen kulttuuriista. ¶
Tässä heftissä oon tekstipalaset valittu niin ette net parhaimitten annettais kuvan Kristiansenin kirjalisesta työstä. Ensi poeemi /”Mie ajattelen teitä Euroopan kaupungiissa” oon hänen ensi poeemikovosta,  Sanger fra en tundra/Laului tunturista.  Poeemi  ssa nuori, moderni kirjailiija verttailee hänen kotialloi modeernhiin Euroopan kaupunkhiin. Moderniista Euroopan kaupungiista vailuu se lämmin ja likinäisyys mikkä löyđythään Pohjas-Ruijassa. Samanaikhaasesti poeemi näyttää samannäkössii teemoi mikkä kansa löyđythään hänen hiljemissä poeemiissa, muun muvassa /”Täälä minun kansa assuu”, minkä oon valittu heftin toiseksi poeemiksi. Poeemit näytethään ette Pohjas-Ruija oon hänen koti, ja sinne hän kuuluu. ¶
Hänen romaanisarjasta oon valittu kaksi tekstii. Ensi oon alkuluku /”Mies merimaasta”  Svanevinger i Nord  /  Joukhaisen siivet Pohjasessa  -romaanista. Pääpersoona Heikki oon saannu yllättäävän vierhaan Ruijasta. Onkalon-Matti tullee alkupöräisesti pääpersoonan kotialoilta, mutta muutti Pohjas-Ruijhaan hakemhaan onnelisemppaa elämää. Hänelä oon pääpersoonale uskomattomii muisteluksii Pohjas-Ruijasta, jotaki mikä anttaa vauhttii Heikin ajatuksiile. Kuva kuvan pörästä tarttuu Heikin päähään: Valkkeet linnunsiivet, vankat laatteet kalat, turskanmaakat ahjon päälä, pitket merenhuokkaukset isoissa teppufiervoissa. Heikki, joka ei koskhaan ole nähny mertä, oon saannu unen minkä hän halluu tođelistaat matkala Pohjas-Ruijhaan. ¶
Ko liikuskelen yksin ulkoisimila kallioila ¶
missä Aijan paarontruiskut ¶
kalvethaan hiljaisuuđessa - ¶
ajattelen usheen teitä minun veljii ja sisarii ¶
kaupungiissa ¶
Euroopan vainaajaiskaupungiissa niissä harmaajissa kaupungiissa – ¶
ajattelen teitä ja toivon ette saattaisin nouttaat ¶
teiđät kaikki tänne ylös ¶
missä hiljaisuus ei ole paha niin ko raunioitten välissä ¶
mutta net pikku osat elethään (sekuntti pilli ¶
kiljuuva tirro) – ¶
toivon ette saattaisin ottaat teiđän mielet pois ¶
kafejista ¶
teiđän syđämet pois asfaltilta ¶
ottaat teiđän mielet pois ahneuđen kirjaavasta huuđosta ¶
yli illan ulkopuolen – ¶
ja tet jokka kylväättä kuolheita meininkkii puhutta kuolheita sannoi ¶
jokka nukkuissa luuletta ittenä valvheila ¶
tet pitäisittä uuđesti pelata sitä alkupöräistä draamaa ¶
olla nauru suru olla kirjaavat kappalheet ¶
siinä kuolemattommassa mosaikissa – ¶
joo minun veljet ja sisaret kaupungiissa ¶
toivon ette saattaisin tarjota teile tämän meren ¶
lakastumattommii unnii ¶
nämät riemuitteevat jokiväylät ¶
ja nouttaat teiđät kaikki tänne taivhaanvalkkeishiin ja yöaurinkhoon ¶
tormhiin ja hiljaisuutheen täälä ¶
ulkoisimila kallioila – ¶
yhđessä kattoskelisima pohjasheen pohjasheen yli ¶
maahaan päin tuola puolen paaroi ¶
ja näkö asuis syđämissä syđämissä mikkä nyt ¶
oon kuolemassa ¶
Euroopan kaupungiissa. ¶
Täälä assuu minun kansa ¶
Köyhyyđen pystiköilä ¶
merheen päin ¶
Minun kansa monista kansoista ¶
Epäselvä muisto ¶
Aasiasta veressä ... kauvempana ko ¶
tuoi kova unistelija ¶
Læstaadius ¶
Jumalan sanan piiskala ¶
Täälä assuu minun kansa ¶
Jäämeren käsivarrela ¶
mikä viittaa etelhään päin ¶
peukalo öystäle ¶
tunturin kaisshoin päin ¶
(heti sie olet kuollu, noita) ¶
Suolasta vertä, siniseksi aijattomasta vappauđesta ¶
taittaa kallihoon ¶
Tahi punettuu pimmeettömässä vuorokauđessa ¶
ympäri tyttäritten kroppii ¶
jokka haluthaan leikkiit, leikkiit... ¶
Täälä assuu minun kansa ¶
Talloin takana seissoo vikatet ¶
Mutta ovet oon auki ¶
Tervettulemaa meiđän pöythään ¶
vaatimattomuuđen ¶
Pöythään leivän ja kalan ¶
Pöythään ihmheen ¶
elämän kulunheela pöytäliinala ¶
Täälä assuu minun kansa ¶
Jäävalkkeet lajet peilathaan ¶
heiđän kattoomattomaa uskoo ¶
heiđän silmissä ¶
Ottakkaa meiltä kaikki! ¶
Polttakkaa meiđän mökit! ¶
Met heitämä meiđän verkot ¶
niin ko Pietari ¶
ja saama kiini näköparvii ¶
mitä säilytethään ¶
syđämissä ¶
Missä, pimmeys, oon sinun piikki? ¶
Onkalon-Matin nokka oli juuri nurin käännetyn kysymysmerkin näkönen, tarttunu kiini liian isoksi kassuunheen harjaparran ja kulmakarvoin välhiin mikkä olhtiin halmista tehty ulospistäävän, takkuisen rästälheen näköiset. Mutta Pikku-Hilkka ei ollu koskhaan hänen kolmessa vuođessa tervettelly kysymysmerkkii. ¶
Kirjotukset astuthiin harvoin Ollikankhaan kulunheen kynnyksen yli. Mutta sen sijaksi hän oli nähny niin monta nokkaa ette hänelä oli hyvä tieto siitä mistä hän puhui, ko hän polven korkkeuđelta kurkisteli vierhaan silmhiin ja sanoi: ¶
Heikki oli ajatellu justhiin sitä sammaa. Mutta  hän  ei olis koskhaan tohtinu sannoot sitä, sillä laila. Matti-äijä olis saattanu suuttuut hänheen, kolmentoistavuotisheen, jos  hän  olis sanonu niin hävyttömmän suorasti. Mutta Hilkan kansa oli muun laihiin. Eihän yksikhään saattanu suuttuut kolmenvuotisheen joka vain sanoi tottuuđen. ¶
Nyt Matti oli pyhiskelemässä Pikku-Hilkkaa hänen krouvila käđelä yli hyksiin, ja hänen ääni oli niin ko paaro rullakivifiervan yli Joulupäivänniemessä ¶
hyvä nokka. Käyrä, joo, niin se kyllä oon, ja oonhan se kans villiny minun mukkasile polvuileki. Mutta oonhan se kans tuntenu haijui mikkä ei koskhaan ole kutkuttanheet sitä suorinta nokkaa täälä Pudasjärven iđän puolela! ¶
Isosilmäsenä Hilkka pyyristeli häntä silmhiin ja kysäsi: ¶
Hän ei vastannu paikala. Loukon kalvheesta Heikki näki ette hänen luomet menthiin kiini. Sitte hän aukasi net, hithaasti, ja Heikki tykkäis ette se krouvi ääni puhui hänele – eikä pikkusisarele, joka vielä oli pusertamassa kahđela liian pienelä käđelä miehen kangaspolvee, miehen jota kuttuthiin Onkalon-Matiksi. ¶
Näin hän kyseli mieheltä joka oli kääntäny hänen silmät ja tuonnu eeventyyrin Ollikankhaasheen. Niin vissisti ko ette Pikku-Hilkka ei tienny enämen ko Heikki taaroista ja traaniastiista ja puhthaasta jauholeivästä ja moorildista niin vissisti hän tiesi mikä silkkivaatet oli. Hänen äitilä oli silkkivaatetta. Punanen silkkivaatetkappalet mikä oli isompi ko isotaltrikki! Joskus, ko äiti illala otti sen esile pikku öljylampun nävössä, ja pyhiskeli sitä hithaasti krouvila käđelä, Hilkkaki sai pyhiskelä sitä hänen kansa. Ja kerran, ko äiti oli pannu sen punasen rikkhauđen hänen poskee vasten, Hilkka oli ymmärtäny ette mailmassa ei löytyny mithään siivomppaa ko silkkivaatet. ¶
Heikki kuuli ette vanhiimet tulthiin navetasta, trampathiin lumen pois puukengistä ja panthiin maiđon puođhiin. Sitte het olthiin sisälä, ja koko köökki täytyi heiđän raavhauđela, niin ette ei siinä pitkheen aikhaan ollu sijjaa kysymyksile siitä kumman maasta minkä nimi oli Ruija, missä Matti oli ollu siitä saakka ko Heikki oli syntyny. ¶
Isä köhi kumarasölkäsenä ja oikasi käđet takkhaan päin. ¶
Isä oli vanhemman näkönen ette ko Matti, ja käyrempi, vaikka hän oli kohta yhtä levvee. Kova työ oli jättäny ojanrunkkii alastomasta savesta hänen kasvhoin mitä hän joka lauvantai freistais saađa pois raakkaamala tylsälä, käyrälä partaveittelä. Mutta Matin posket, sen sijhaan, olthiin niin ymmyräiset ja punaset niin ko kypsynheet äpylit, ja hän antoi suoraa yli puupöyđän lämpimmälä ittevarmuuđela kukkaron missä oli ostotupakkaa. ¶
Äiti istui takan vieressä ja pasais kaffikattilaa mikä heti oli kiehattamassa. Takkuuntunheet hykset roikuthiin poskiin yli. Hänelä oli feeberi silmissä, näytti Heikistä, ja hän kurkhaatti koko aijan Matthiin päin ja siinä samassa hän maiskutteli kovin niilä huonoila hamphaila. ¶
Muistele, Matti-setä, taivhaanvalkkeista! ¶
Sehän oli niin, näjetkö, ette kerran kauvon aikkaa, ennen ko se vanhiin kuusi Oulun ja Kuusamon välilä ensi kerran kurkhaatti mullanpinnasta ylös, sillon oli villijoukhaistokka mikä oli kokonhaansa eksyny. Ja eihän se ollu niin kummakhaan. Sillä justhiin ko tokka oli noussu lentämhään yöjärvestä etelhään, pois pakkasesta ja lumesta ja pohjastuulesta, sitte tuli sotku siiheen mahđottomman ishoon hommhaan mikä hallittee tähđet ja planeetat. Kuu tuli auringon etheen, Pohjantähti putois kauas alas taivhaanrinnettä, Orioonin vyö katkeis, ja Otava huilatti toppaamatta ja kaatui kumhoon suoraa mustamerheen. Ja joukhaisraukat, net lennethiin kokonhaansa väärää suunttaa, sillä ko fyyrylyhđyt ei näyttänheet oikkeeta suunttaa. Ja het jouđuthiin sinne sen vankan jäämarkun keskele pohjasen kaamoksheen, melkheen sinne missä Pohjasnapa häyttyy olla. Mutta ennen sitä, vähhiimitten viisikymmentä tiimaa, heiđän alla oli ollu kuohuuvaa mertä, mihiin ei yksikhään mailman joukhaisista tohtinu lannata. Ja ihmettele sitä kunka vaipunheet heiđän siivet olthiin ko het huomathiin Pohjasnavanjärven sielä kaukana pilviiin alla. Mutta Pohjasnavanjärvi, Hilkka, se ei ollu mikhään muu ko hirmunen iso vesilantto sillä harkkusela jääpaltola mikä uleltui Sibiirin rannalta kiini Alaskan lumipahthoin. Ja justhiin siiheen vesilanthoon laskethiin net kuolihaaksi vaipunheet joukhaiset ja nukattethiin kohta paikala, päät korjattuna niitten pehmeitten siippiin alle. ¶
Ko het olthiin nukkumassa siinä, ja unistelthiin vihrisistä kokkospalmuista ja siivoista tytärkläpiistä ja ääpelsiinimettistä, se koko vesilantto kylmettyi. Ko joukhaiset heräthiin, net ei pääsheet irti, ymmärrätkö?, vaikka kunka paljon het freistathiin lyöđä siivilä. Kaikissa näissä uskottomman monissa vuosisađoissa mikkä oon kulunheet siitä saakka, joukhaiset oon freistanheet joka ainuana talviyönä päästä vaphaaksi. Ko taivas oon pilvitön pimmeelä niin ko tänä iltana, sitte met saatama nähđä kiini tänne meile niitten heiluuvat siivet mikkä loistethaan puunlalvoin yli, ja uskomaton määrä keltassii ja punassii ja vihrissii höyhenpännii mikkä pimmeessä kirjotethaan rukkouspreevii Meiđän Herrale. Taivhaan valkkeet, net oon kaippaus siitä ette kerran päästä irti, Hilkka-kulta! ¶
Se oon vain juuri se ette harvoin met näjemä muuta välättystä ko köyhyyđen kentät ja net luurangat mitä met sanoma meiđän karjaksi. Tähään meiđät oon liimattu kiini, tässä met olema. Oulunmatka, enkä puhu terva-ajosta, oon suurtappaus, melkkeen niin ko se ko Ruijan ihmiset tulhaan kothiin heinätyöhöön. Mutta siehän et tullukhaan, Matti? Olen usheen hunteerannu mikset. Kaikkihan oli kunnossa. Ja hyvä talo sulla oliki, ja karjaa oli tusinoita. En ymmärrä miksi sie jäit sinne ko kaikki oli kunnossa? Missä sie olit kiini sielä? Kajavanpaskassa ja traani-ankassa, hää? Ja nyt sie tulet, nyt ko sie olet ollu kuolheena jo heti ihmisijän? ¶
Voi, voi, se tapattui mulle enämen ko kerran se itte eeventyyri. Mitäpä sie, Hilma, luulet jos olisit ollu sielä näkemässä kalansölät juuri veđenpinnassa kiini taivhaanreunhaan saakka! Olihan se jotaki muuta ko siika täälä Pudasjärvessä. ¶
Heikki huomais ette äitin leuka nousi, ja hänen ääni oli kummalisesti terävä. ¶
Matti leppäili toista poskee käđessä, imeskeli piippuu ja hunteerais. ¶
Auringonsilmhään, joo! ¶
Se tapattui ette se ei kohta koskhaan nukattanu kuukausittain, mutta vuorokausi vuorokauđen pörästä se kierteli vaarankeilaa ja räpytteli sekä mađole ette ihmisenpaskale! Ja vielä jotaki muuta: En jaksa muistaat ette mie koskhaan täälä mettissä näjin vereksii jälkkii mikkä varmuuđela olthiin Meiđän Herran. Mutta Ruijassa, sielä hän oon likelä vuorokauđen ympäri. Ja häntä tarvithaan varjelemista varten. Helppohan se oon seilata maatuulessa yli maanreunan, niin ette sie et koskhaan ennää saa tillaa sylistelä vaimoihmistä, tahi paistaat maksala täytettyi turskanmaakkoi uunin ahjola! ¶
Kuva kuvan pörässä tarttui Heikin mielheen ko hän kuunteli: Valkkeet linnunsiivet, vankat laatteekalat, turskanmaakat uunin ahjola, pitkiin merenhuokkauksitten ääni isossa teppufiervassa. Ja kuitenki se oli jotaki muuta mitä hän muisti vielä paremmin jälkivuosina. Sanat mikkä hänen äiti niin ko sylkäsi Ruijan miestä vasten: Täysi auttuus. Senkö mitä sie et koskhaan kokenu täälä kotialala? Hä, mitä? ¶
Siinä hänen äänessä oli jotaki mitä hän ei täysin ymmärtänny. Mutta äitin äänen hunteeraus häytyi anttaat sijan kuvile Ruijasta. Merimaa oli syntyny hänessä. Merimaa, se mikä oli täyttä auttuutta. Maa missä kala ilosesti hyppi venheesheen juuri ittestään. Maa mikä oli linnunvaaroi ja yöaurinkkoo ja silkkivaatetta ja valkkeeta rusiinaleippää. ¶
Onkalon-Matila oli hyvä aika, eikä yksikhään ajanu häntä pois. Niinhän het ei kyllä tehnheet. Ja niin ko Heikki ymmärsi sen homman, ei semmosta syytä löytynykhään. Mattihan saattoi olla niin kauvon ko hän itte haluis. Kuitenki niin kauvon ko hän oli yhtä antelias ja avokätinen niin ko nyt, ja sen lisäksi vielä jaksoi vettäät uussii ja merkilissii muisteluksii siitä hänen isosta joulupukinsäkistä. Muistelukset kohta niin merkiliset ko Eeventyytit I  đ  änmaista, kirja minkä Taavi oli lainannu Pudasjärven lukkarilta. ¶
Jo viikkoo ennen joului olthiin joulut tulheet Ollikankhaasheen, ja sillä laila ko ei yh  đet  khaan joulut ennen sitä. Olihan se niin ette Matin nokka oli kysymysmerkin näkönen. Mutta se oli kiini sen sijaksi oikkeen jouluäijän kasvoissa, jouluäijän jolla oli helminauha Pikku-Hilkale, kaunhiin pumpulivaatet Hilma-muorile, ja purutupakkaa, Finmarkun-roomii ja kultassii konjakkitippoi Taavile. Hän itte sai punasen plakkaripeilin missä oli oikkee taikapeili sen takapuolela, mikä muutteli kasvoi vaikka millä laila. Ja niin ko se ei olis nokko, hän sai vielä liikkaakenkiksi pikku suupelin mikä oli uskottoman täynnä musikkii – kuitenki sillon ko Matti pani sen tanssaamhaan huuliin välhiin. Joo, ja sittehän äijä tuoi sen puhthaimen, hyvin haisseevan ruisjauhon heile kaikile. Kaksi täyttä jauhomattaa hänelä oli myötä, kuivakalloin, vaatetsäkkiin, kassoin, matkalaukkuin ja pyttyin välissä. ¶
Ei se nyt ollu Matin ajatus päästä erhoon kaikesta rikkhauđesta justhiin Ollikankhaassa. Mailmahan tuli uskottaavasti säilymhään muutamman päivän jälkhiin jouluiki. Mutta Ruijassa Matti oli vierottunu kramminräknäämisestä. Pitikö se olla niin ette emäntä ja isäntä häyđythiin tarjota suolasiikkaa ja parkkivellii ko hänelä ittlelä oli reki täynnä jumalanlainaa? ¶
No ei, ei se niin ollukhaan! Hän tunsi kuitenki, syistä puhumatta, paremmin ko muut ette hän oli sammaa perettä ko nämät köyhät ihmiset hirsiseiniin sisälä. Heiđän lämmin ystävälisyys oli kotoinen ja aito, ja vissimmästi se oli jauhovakan tahi kahđen arvoinen – vaikka hän muutammisti huomaiski ette routa väännyskeli Hilman kuivanheessa rinnassa. ¶
Ja tosi se oli ette niistä neljestä miilasta Onkalhoon ei tullu viisi vaikka häyđythiinki ođottaat häntä. Ei ollu hoppuu nyt, Matti tykkäis, ko hän oli jo tullu niin kauvas. Kyllä se oli niin ette Onkalon ämmän olthiin jo pari vuotta aikkaa lakasheet pois mustala luuđala, niin ette siltä kantilta hänelä ei ollu mithään pölkkäämistä. Mutta veljenpoika joka oli nyt talonisäntänä ja toivoi olla sitä jatkossaki, ei ođottanu häntä naurusyđämelä, hänkhään. Niin se oli. ¶
Toista oli se ette Matti tartti aikkaa ittele muutoksheen, (siiheen suolattoman mettämaan ilman harjaantumisheen ja leppäämisheen ennen ko hän lähti ylös niitä pitkii vastalheita sinne mikä oli ollu, ja se mikä piti tulla. Ja sillä ko kaikki oli niin eikä muunlaihiin, sitte Heikki ja Pikku-Hilkka saathiin kuula paljon siitä kummalisesta mailmasta sieltä kaukkaa Maanselänvaaroin yönpuolelta. Joskus semmostaki mikä ei sopinukhaan juuri hyvin pikkupađoile. Niin ko muistelus hänestä jota sanothiin saamelaisten kuninkhaaksi, ja kunka ko hänelta hakathiin pään pois, Matti oman muisteluksen jälkhiin seisoi niin likelä ette hän kohta tunsi pikkuset verinopat silmii vasten. ¶
Matti muistutteli. ¶
- Mie kyllä en nähny muuta ko pölästynheen ihmisen jonka toiset ihmiset ¶
otethiin hengeltä. Sehän oli muuten kaksi jokka menetethiin päänsä sinä päivänä. Kaksi lapin nuorukaista jokka olthiin innokkhaina ja vihapäissä palvelheet Jumalaa. Niitä olis pitäny olla melkkeen pijolinen vielä, pari heistä vain juuri räkäkläpit, mutta heiđät armattethiin viimi hetkelä. ¶
Kuningas, sehän oli se Aaslakka. Se toinen elävä, mie kuulin, oli Monsi. Kaksi rieppuu jokka olthiin vähäsen liika desperaattisesti lyönheet joukhaisen siivilä. Mutta ko näjimä millä laila sotaväki ja kirkko olthiin mobiliseerattu, olis pitäny luula ette se oli muutampi 16. Ludviiki jonka olthiin ottamassa hengeltä. ¶
Ei vielä niilä issoimilä markkinapäiviläkhään, ko täyđet voitynnyrit ja sillitynnyrit ja päistynheet tunturilappalaiset rullathaan joka paikassa, ole koskhaan ollu niin paljon ihmissii kovossa Possukopan törmän päälipuolela ko sinä lauvantaina nyt oktooberikuussa. Vaikka niitten päättömmitten elävitten ruumhiit olthiinki niin arvottommat ette ei pääsheet kirkonmaan multhaankhaan, mutta häyđythiin olla tytyväiset kuopphaan ulkopuolela aittaa. Heiđän päät, ihmiset muistelthiin jälkhiin, kantoi yksi muu miesraukka säkissä yli tunturin Talmulahtheen, niin ette saathiin lähättäät net etelhään. Meininki oli vishiin panna net spriitthiin ja museumhiin, missä kaikki semmoset näytethään mikkä oon kummaliset. Vasta sillon ko Hilkka itkesti, muori huomais net kaksi jokka tehthiin ittensä niin hiirenpikkuseksi luokossa. ¶
Hän ajoi net sänkhyyn, kamarhiin. Hän oli niin sekapäinen ette hän unheetti muistuttaat iltarukkouksesta Kaikkivaltihaale Isäle, hänele joka oon Jumala lappalaiseläviileki niin ko Pudasjärven itäpuolisile suomalaisileki. ¶
Oletko kuulu Kraakkenista? ¶
Het olthiin puh  đ  istanheet  kalat, net ensimmäiset lotaturskat mikkä sinä vuonna olthiin tuonheet Havningberghiin. Nelje lihavaa pitkeuimariihan Monssa oli ottanu ittelensä. Mutta neljesattaa ja kolmekymmentä meriäijää hän saattoi viskata kaajale isosilmäsen miesjoukon jalkkoin etheen, isosilmäset niin ko fiskarit piđethiinki olla, mutta joila oli vielä vaikkeempi saađa ymmärryksen fangstista ja siitä uskomattomasta halusta syväsyöthöön mitä het tässä saathiin niin selvästi nähđä. ¶
olthiin rappeesti nelje tiimaa merelä ennen ko tormi paukatti. Luulen kyllä ette Saatana oon niinen puolela! ¶
sattumala tulheet lotan etheen. ¶
ennenki. Muistan kerran ko olin soutamassa – ¶
Oulanvankan viishaus ei ollu juuri uusi Monssale. Hän keskeytti itterakhaan tunturilappalaisen ja mutisi: ¶
ole sen verran fanttasiaa päässä ette sie ymmärtäisit mikä se oon vaikka mie tavvaisin sen sulle! Se ainua fanttasia mikä teilä yykeäläisilä oon päässä, oon toisten haukkuminen toisista, niin ette saatatta olettaat teiđät itte paremmaksi! Ei pirukhaan s’ollu tuuri! S’oli Jaako, sen mie sanon teile! Hän ennusti jo tormista ennen ko met aamula souđima merele. Sitte s’oli kiini minusta ja niistä toisista pittäät silmät auki. Mutta kyllähän se tuli niin helkatin äkisti! ¶
omhaan nokanpäähään. Mutta nyt mulla oon nälkä. Nyt se kyllä maksakala tullee maistumhaan! Niin totisesti, joo poka! ¶
Joo, Jaako ajatteli, totisesti se tullee maistumhaan! Kummalista se oon ette kolme kuukautta aikkaa hän ei aavistanukhaan mikä oikheesthaan kalanmaksa olikhaan. Eikä hänelä ollu aavistusta siitäkhään mikä kunnon ruokakalakhaan oli, sillon ko hän veteli siikaverkkoo Joutsjärvessä, tahi vuoliskeli parkkii kotona Ollikankhaassa. Eikö se ollu Meiđän Herran ihmettä, ette samhaan aikhaan ko Hän runshaasti kenkitti paremman turskan toisen turskan pörässä, niin hän kansa kenkitti kalasoossii, pakattuna itte kalassa! Elämän eliksiirin, niissä lotasta täynnä meren asukhaissa, oli puristettu yhtheen valkkeesheen makshaan. Ja ko sen eliksiirin puserrethiin taas ulos, niin siitä lähti kummalissii tuloksii. ¶
Siitä saattoi esimerkiksi tulla näkköö pimmeesheen kammhiin, tahi lämmintä kylmhään kämpphään. Mutta kumma se oli kuitenki, ko se pääsi ihmisen sisäle, sillon se muuttui uuđeksi elämänvoimaksi, tääringin, paisheitten ja muitten sairauksitten metesiiniksi – joo, vieläki jonkulaiseksi sisämmäiseksi valkkeenlämpimmäksi mikä piti fiskarin sulanheena sillä ijänkaikkisella merelä. ¶
Sentähđen tarttiki tämä fiskariväki niin vaatimattommasti semmossii puoskarii joita sanothaan tohturiiksi. Usheimmat saatethiin topata vertä ja ottaat pois kivun. Niistä ei puhuttukhaan. Mutta tohturiko? Jos lähätettäis käskyn sille miehele, siitä ei tulis muuta ko praamaamista ja isostelemista! Olis ollu niin ko huuto Jumalale ja muile ihmisile ette meilä kotona oon itte kuningas joka oon juuri halkkeemassa! ¶
Monssa ja hänen miehet lähđethiin kävelemhään kaajalta kajhaan nelje keittoturskaa myötä. Saađa sen maksakalapađan valkkeen yli ei ollu kuitenkhaan niin yksinkertaista. ¶
Parkkileipäjälkiläisten venet  Raisista  oli tullu. Heilä oli vanhaa kajan lainasopimus Rasmus G.:n kansa. Tänä vuonna het piđethiin jakkaat laattiita Monssan kansa. Mutta se jako ei näyttäny olleevaan hyvä. Het olthiin raiskanheet koko loman, niin ko Simo jälkhiin sanoi. Tavarat het olthiin viskanheet laattiile uunin ympäri. Lappalaisten taphaan, sanoi Petteri, ja hän taisi puhhuut omasta heimosta. ¶
höövetsmannile. ¶
saađa paskajoutilhaita maksakalhaan! ¶
Semmosesta puhheesta net ei tykänheet, raisilaiset. Monssan käđen yli Jaako näki ette net kolme sielä sisälä oikasthiin sölkkää. ¶
takasin. ¶
Piian hän itteki oli goliatti, sielä kotona köyhyyđessä. Hän ei olis kuitenkhaan pitäny puhhuut näin. Ei Lars Monssale. Nyrkki iskatti esile, ja sekunttii jälkhiin mies pyöriskeli niin ko hallittematon tuulipyörä. ¶
halu talostela tässä, eikä ulkona pohjastuulessa, sitte sie häyđyt puhutela minun Lassi  -  kuninkhaaksi! Muuton mie paiskaan sinun omin   käsin sinne kothiin Vuolukkalahtheen! ¶
Hän lähätti raukan päätä myöđen porstuusheen. Roskatavarat tulthiin pörässä. Toissii Raisin roikasta hän ei tarttenu viskata. ¶
s’oonki pikkusen ahthaampi. Kaivot täälä alla oon niin ryötät. Niissä oon enämen kusta ja kalansisushyhmää ette ko vettä. Ja sie, Simo, sytytät uunhiin ja valmistat potut! Jaako, käväse fiervassa hakemassa puita! Jos emmä pääse merele, met tulema tarttemhaan polttopuita. Niin paljon väkkee ko oon jo tullu, mie luppaan teile ette puukappalheet tulhaan olemhaan tyyrhiit ennen ko pääsemä keshään! ¶
Ensimmäinen mitä Jaako löysi, oli taittunu airo ja syllän pitunen pötäjäpölkky minkä suolameri oli nuollu kokonhaansa puhthaaksi. Kauvempana eđestä hän löysi puurangan millä oli paljon tummempi färi, niin ko melkkeen neekeriniho. Tervetys trooppisilta rannoilta toiselta puolelta Atlantterinmertä, kenkki Golffinvirralta, Ruijanrannan tosi siunaajalta ja hengenpelastaajalta. Hän veti kappalheen ylös issoin kivviin taka. Polton noutaminenhan aapamerestä oli viekas yhđele joka oli tullu ihmiseksi puunsääriin välissä siinä tuhanenmiilasessa mettässä mikä uleltui kiini Mongoolian toisele puolele. ¶
Ko Jaako tuli takasin kajhaan, Monssa oli saannu vierhaan. Höövetsmannin Raisista. ¶
Jaako tuli ovele. – Ja antakkaa meile antheeksi siitä ette emmä luulheet teiđän tulleevan ranthaan siiheen aikhaan vuorokauđessa. Mutta sano nyt millä laila sie halluut ette se pittää olla. Muuta huonetta ei löyđy, jos met sitte emmä kaiva itteemä kiinokshiin, metki. Ja vielä yks assii. En mie koskhaan tule kuttumhaan sinnuu muuksi ko siksi mitä toisetki kuttuthaan, sen sie piđät tiettäät! Mutta ihmiseksi met kyllä häyđymä olla. ¶
Monssahan nauroi. Sen meetterinpitke parta hypiskeli vattan päälä. ¶
tässä, tođistaa sitä ette tet oletta kunnon miehet. Tulkkaa, tet, sitte! Mutta vaatetarkkui ja ruokatynnyrii ei kannata traakata sisäle. Ei porstuusheenkhaan, juuri vain sitä jokapäivälistä mitä tarttetta. Tehkää niin ko metki – kaivakkaa reijän kinoksheen nurkan taka. Porstuun met häyđymä kuitenki korjata ko alama syöttämhään liinaa, jos sitte emmä syötä ulkona. Sepä sehän oli! ¶
Hän meni. ¶
Mutta hän tuli heti takasin ystävitten kansa jokka helposti löyđethiin paikkansa, olematta olheenkhaan kiusaksi Monssan laakile. Ja ko vesisaarilaiset olthiin syönheet kalapađasta ja maksa-astiista mitä het haluthiin, oli vielä niin paljon rästiruokkaa ette Raisin roikan vattatki kohta täyđythiin. ¶
Het kiitethiin löytämälä viina-ankan. ¶
Ja ko tormi nuurvestasta reuhasti pitkin fiervaa ja kaajoi ja lumikinoksii, ja truiskutti merivettä kajanseinile ja kallioile, niin istuthiin ja skoolathiin ja naurethiin ja muistelthiin Rastinkajassa, ympäri traanikollaa mikä henkais pöyđän yli, ja ympäri uunii missä ovi oli ravollansa. Hyvämieli ja nauru olthiin vallanheet kajan missä laattiinplankut olthiin puolilahonheet menheen vuođen roskista, niistä mitä ei vielä olheet pesheet pois. ¶
Ja olihan heilä syytä tähään ilhoon. Eikö het piian olheet sisälä tässä tormissa? Eikö Monssan laaki ollu saannu ođottamattoman hyvän ensifangstin – ainuana venheenä – ja vielä lisäksi luuranheet Pirun niin somasti ette het pärjäthiin jopa venheen ja fangstin, ja vielä heiđät itte sen lisäksi? ¶
laitatta Raisissa! ¶
Jaako oli menny maata ylikoijhaan, ja hän tunsi ette pää oli pyörtyny. Kaikki oli linnunhuuttoo, tormii ja kiljuu kevätkalastamisen aikana. Meri oli paaroi ja vahtii, truiskuu ja tuiskuu ja virttaa ja tormisäätä. Ja Havningberg oli liian täysi roskapaikka liian täynnä inhimilisistä muurhaisparvista. Eikä yhtäkhään hyvänhaijusta heinälattoo löytyny, eikä yhtäkhään rauhalista rutopaikkaa missä oli sammalheita ja hakkoi. Eikä ollu ei maalaista hyysikkääkhään missä olis saannu käyđä hyvän rauhan kylässä. Hyysikkääkö? Semmosta jouttaavaa ei olheet vielä hoksanheetkhaan Havningbergissä. Koko vääri oli rumasti haisseeva, sotkuleiri, likelä sitä taistelukenttää missä monet heistä joila tänä iltana olthiin somat piđot, muutamman päivän tahi viikon päästä tulhaan sanomhaan hyvästi elämän pikku leikile. ¶
Ja ko kaikki tiethiin sen ette ei olheenkhaan kaikki päästä kothiin ei hyvälä eikä huonola tienastila jälkhiin sesongin loppuu, se tottuus lankeis joskus niin ko näkymätön kalvet heiđän yli. ¶
Lyhykäiseksi aijaksi naurut ja lystikkyyđet mikkä viina oli laskenu kropin läpi, jääthiin syrjhään. Joskus se lystikkyys tuli vain eppäileevästi takasin, jälkhiin ko olthiin puhunheet isosta tahi pienestä, mutta katkerasta trageediasta. ¶
Jaako makais ja kuunneskeli korvapuolela samhaan aikhaan ko ajatukset hoiperelthiin omila polvuila ja joskus tehthiin mukan kiini etelhään Ollikankhaasheen, Kivikoskheen ja Onkalhoon. Mutta ko Aapo-faari alkoi puhumhaan Krakkenista, siitä käsittämättömmästä merielläimestä mikä teki vielä sen isonvalhaanki suoraksi helmakläpiksi, niin Jaako tunsi sen vanhaan salaisen veđon minkä hän oli tuntenu muistelukshiin sielä kotona korpimettässä. Veto muistelukshiin, niin ko siiheen Vetehisestä mikä merensyvvyyđessä paimensi tuhanenpäistä karjaa, mutta joskus nousi merenpinnale ja pölätti kusen pyyttääjän prakhuin. ¶
Ja nuorukainen parkkileipätalosta Pudasjärven öystäpuolelta piđätteli viinasta pyörtynyttä päätä toisela käđelä mikä oli haljennu haavoista sillä ko se ei ollu tottunu vetämhään issoi turskii, ja hän kuunteli niitä muisteluksii sen kärystäävän traanikollan ympäri ja otti net korviin kautta, suu auki niin ko seki olis halunnu ommaa ossaa. ¶
Ja vaikka oliki jo kauvon ollu lämmin kajassa missä oli vettoo vain laattiila ja klasin vieressä, ja viina vieläki polttii poskissa, hän kuitenki tunsi vilun sölkärankkaa myöđen, ihon alla. ¶
mie sanoin ette, Herra Jumala, ko tet valetteletta! Mutta sitte mie kohtaisin Arnesan Jussan Aarntnasaaresta. Joka sanoi ette  hän  valetteli, olis saannu vaikka sylkästä Meiđän Herraa suoraa silmhiin! ¶
Hän oli vanhaa, se Arnesa. Kaks kerttaa hän oli nähny sen Kraakkenin, hän sanoi. Toisen kerran oli sillon ko het hajethiin kalamatalaa pirun kaukkaa merelä, hän ja yks toinen venet mikä oli etupuolela häntä. Kaveri pääsi saarheen missä kasuis semmosta hirmusen kaunista mettää. Het menthiin ranthaan, peitethiin venheen, ja tehthiin valkkeen maksakalan keittämisen varten. ¶
Mutta sitte alkoi haisemhaan poltettuu lihhaa. – Voi, helvetti! sanoi Arnesa, joka vissimmästi unheetti ette hän oli kristitty. Het tunnethiin haijun, hetki, vaikka het vielä olthiin hyvän matkan päässä. Ja justhiin sillon se tapattui, se mikä oli uskomatonta. ¶
Juuri heiđän silmiin eđessä alkoi saari vajjoomhaan merheen! Ja niin noppeesti se tapattui ette siiheen jäi neljennesosa miilasta iso reikä, ennen ko meren virta täytti sen ja lyöi yhtheen meripahđaksi ja taivhaankorkkeeksi vesitruiskuksi. Poissa olthiin sekä saari ette meiđän kaverit, kalapata, venet ja kaikki! ¶
Toisen kerran, Arnesa jatkoi, het olthiin paljonki miiloi kaukana merelä, paljon venheitä laakissa. Het olthiin kuulheet yhđestä vankasta matalasta kaukana pohjasessa, sikemppää kaikesta maantuntumasta. Koko viikon het olthiin maanheet sään tähđen Akkarviikassa ja puhunheet ryöttii. Ja het sovithiin ette ko oon säätä, sitte het saateri kyllä aijothiin freistata löyttäät sen eeventyyrimatalan. ¶
Ja sitte het purjethiin, öystäväryssä. Ja matalan het löyđethiin niin ko merkin avula. Ja kallaa, sitä het saathiin määrittäin, vaikka olthiin neljennesosan miilan toinen toisesta. Mutta hän tunsi ette se tuli koko aijan kummalisesti matalampi joka heiton jälkhiin. ¶
Sitte!  Kyllä mie sanon, teile nuorukaisile, ette het saathiin nähđä jotaki mitä ei monet ihmissilmät ole saanheet nähđä! Mihiin het sitte käännythiin, het nähthiin taivhaanranttaa vasten valttaavat  kynnet  mikkä kraapithiin pilvii kohđen! Net olthiin käyriin ja kuiviin vankkapuitten näköset – mutta oksiin päissä olthiin kynnet isot niin ko otringinpuolet, sitä suunttaa! Olihan se kolo näkö, sen mie kyllä sanon teile! ¶
Het ymmärrethiin ette se oli Kraakkeni mihiin het olthiin täivänheet. Siinä pruukkaa tasan olla vankkoi kalaparvii Kraakkenin suun eđessä. Mutta se äärryttyy hirmusesti ko rautakivi rautakiven pörässä sukalttaa suoraa pehmeesölkhään. Sillon se alkoi nousemhaan särkemhään venheitä. ¶
Mutta onneksi se oon sitte niin, ette se noussee hithaammasti ette ko se vajjoo. Kahđesta neljheen tiimaa se tarttee pääsemhään ylös. Niin het kerithiin siitä pois. Tuuli oli kääntyny pohjasheen ja antoi hyvän myötätuulen Årviksandhiin. Mutta sitte meri alkoi kiehumhaan pohjasessa taivhaan rannala. Ja ennen ko het päästhiin ranthaan, tulthiin siikatheet mikkä nostethiin venheet korkkeele taivhaale ja viskathiin net suoraa heinäkentäle, fiervakajjoin yli! ¶
Niinhän se muisteli, Arnesan Jussa, joka oli jumalinen mies. Kyllä tet jo ymmärrättä ette mie, minun puolesta, tykkään paremmin pyyttäät ko ranta näkkyy. ¶
kuuđentoistavuotinen ja kuppi puolitäynnä Raisin traanista. – Ja niin ko mie ymmärrän, seki saattaa olla vaikka kunka jännittäävä, seki! ¶
Päivää jälkhiin pohjasheen menneevän otringin viskathiin kumhoon juuri kivenheitto fiervasta alapuolela kajjaa. Kolme miestä hukuthiin. ¶
ko sotaväkkee tapethaan sođassa. ¶
Jonkulainen sota se oon, tämäki. ¶
Ensimäinen lukuteksti ¶
2 Mos 12,21-28 ¶
21. Sitte Mooses kuttui kaikki Israelin vanhimmat ja sanoi heile: ”Menkkää ja ottakkaa karittan teiðän perheile ja slaktakkaa päässiiskarittan! ¶
22. Ottakkaa sitte isoppivittan, kastakkaa sen veriastiissa ja pyhkikkää jotaki verestä ovenpelkhaan ja ovenpielhiin. Ja ei yksikhään teistä piðä mennä omasta ovesta ulos ennen aamuu. ¶
23. Sillä Herra aikkoo käyðä läpi maan ja tuoða onnettomuutta egyptiläisile. Ja ko hän näkkee veren ovenpelkassa ja ovenpielissä, hän tullee menemhään sivvu oven, ja ei anna murhaajaa mennä sinne sisäle tappamhaan kethään. ¶
24. Hyväksykkää tämän ja se oon ijänkaikkinen määräys teile ja teiðän jälkiläisile. ¶
25. Ko tet sitte tulettä siiheen maahaan minkä Herra oon luvannu anttaat teile, niin pyhittäkkää tätä juhlaa. ¶
26. Ja ko teiðän lapset kysythään mikä tapa tämä oon, ¶
27. niin vastakkaa: ”Tämä oon päässiisuhri Herrale, sillä ko hän Egyptissä meni israelilaisten huonheitten sivvu sillon ko hän tuoi onnettomuutta egyptiläisile, mutta säästi meiðän koðit”. Sitte kansa kumartui maahaan ja rukkoili. ¶
28. Ja israelilaiset menthiin ja tehthiin niin ko Herra oli antanu käskyn Mooseksele ja Aaronile. Niin het tehthiin. ¶
Toinen lukuteksti ¶
Paavalin preevi efesolaisile 2,12-18 ¶
12. Muistakkaa ette tet siiheen aikhaan olitta ilman Kristusta, Israelin porvarinoikkeuðen ulkopuolela, osattomina liithoin ja luppaukshiin, ilman toivoo ja ilman Jumalaa mailmassa. ¶
13. Mutta nyt, ko oletta Kristuksessa Jeesuksessa, oletta tet jokka ennen olitta kaukana, pääsheet likele Kristuksen veren tähðen. ¶
14. Sillä hän oon meiðän rauha, hän joka teki molemat yhðeksi ja purki viholisuuðen muurit mikkä erotethiin. Omala lihala ¶
15. hän oon kumonnu lain käskyt ja määräykset. Niin hän teki rauhan ko hän niistä kahðesta ihmisjoukoista luoi yhðen ihmisjoukon. ¶
16. Yhðessä ruumhiissa hän sovitti molemat ihmisjoukot Jumalan kansa ko hän kuoli ristilä ja niin tappoi viholisuuðen. ¶
17. Hän tuli ja tuoi rauhan hyvän sanoman sekä teile jokka oletta kaukana, ja heile jokka olthiin likelä. ¶
18. Hänen kautta oon sekä meilä ette teilä pääsy yhðessä Hengessä Isän tykö. ¶
Saarnateksti ¶
Joh 12,12-24 ¶
12. Päivää jälkhiin se iso ihmisjoukko mikä oli tullu juhlhiin, sai kuula ette Jeesus oli tulemassa Jerusaleemhiin. ¶
13. Het otethiin sitte palmuoksii ja menthiin ulos häntä vasthaan, ja het huuðethiin: ¶
Hosianna! Siunattu olkhoon hän, joka tullee Herran nimheen, Israelin kuningas! ¶
14. Mutta Jeesus löysi nuoren aasin ja istui sen sölkhään, niin ko oon kirjotettu: ¶
15. Älä pölkkää, Sionin tytär! Katto, sinun kuningas tullee istuin aasin varsan sölässä. ¶
16. Tätä hänen opetuslapset aluksi ei ymmärtänheet. Mutta ko Jeesuksen oli kirkastettu, sitte het muistethiin ette tämän oli hänestä kirjotettu, ja ette het olthiin tämän hänele tehnheet. ¶
17. Ihmisjoukko joka oli ollu hänen kansa ko hän kuttui Laasaruksen hauðasta, ja herätti hänen kuolheista, toðisti hänestä. ¶
18. Sentähðen het menthiinki häntä vasthaan, sillä het olthiin kuulheet ette hän oli tehny sen merkin. ¶
19. Fariseukset sanothiin sitte keskenänsä: Tet näjettä ette että saa mithään aikhaan! Kattokkaa, koko mailma laukkoo hänen pörässä! ¶
20. Heiðän kansa jokka pruukathiin mennä ylös juhlina rukkoilemhaan, olthiin kansa muutammat kreikkalaiset. ¶
21. Het tulthiin Filipin tykö, joka oli Galilean Betsaidasta, rukkoilthiin häntä ja sanothiin: Herra, met halluuma nähðä Jeesuksen. ¶
22. Filippi tullee ja sannoo sen Antile. Antti ja Filippi menhään ja sanothaan sen Jeesuksele. ¶
23. Mutta Jeesus vastaa heile ja sannoo: Tiima oon tullu ko Ihmisen Pojan kirkastethaan! ¶
24. Totisesti, totisesti mie sanon teile: Jos nisun jyvä ei puttoo maahaan ja ei kuole, niin se jääpi yksin. Mutta jos se kuolee, niin se tuopi paljon hetelmää. ¶
"Aika oon tullu."|  ¶
Se oli Jeesuksen ensim äinen saarna.|  ¶
Jeesuksen sanoma oon profeetan sannoin täyttäminen;|  ¶
"Nyt mie luon jotaki uutta.|  ¶
Se oon jo itämässä.|  ¶
Huomaattako ette oon tapattunu jotaki uutta?|  ¶
Ei sillonkhaan ko Herran sanat kuuluthiin.  ¶
Harvat perustethiin profeetan sanoista.|  ¶
Profeeta saarnas siitä ette se vanhaa piti loppuut.|  ¶
Uusi alku piti tulla.|  ¶
Se uusi oli jo ennen näkyny.|  ¶
Mutta huomaathiinko ihmiset sitä?  ¶
Ei, ei het huomanheet sitä.|  ¶
Uusi alku oon jo täälä.|  ¶
Hän oon ollu täälä kauvon.|  ¶
Hän seissoo juuri ihmistin keskelä,|  ¶
vaikka paljot ei tunne häntä.| Kjenner vi ham?|  ¶
Tunnemako met häntä?|  ¶
Hän oon juuri meiðänki keskelä.|  ¶
Met olema heti juhlimassa Jeesuksen syntymää.|  ¶
Met olema oppinheet ja kuulheet hänestä.|  ¶
Paljon kuvvii ja ajatuksii löyttyy hänestä.|  ¶
Se saattaa olla kuva ihanasta Jeesuksesta soimessa,|  ¶
tahi jonkulaisesta heikosta unennäkkiijästä.|  ¶
Se saattaa olla epäselvä ihmeitten tekkiijä,|  ¶
tahi eeventyyrihaamo mik ä piijan ei koskhaan ole eläny.|  ¶
Juhannes Kastaaja astui ihmistin etheen.|  ¶
Hän näytti Jeesuksheen:|  ¶
Teiðän keskelä seissoo yksi jota tet että tunne.|  ¶
Tuossa hän oon!|  ¶
Tuossa oon hän joka oon se uusi alku!|  ¶
Juhannes Kastaaja oon osa siitä vanhaasta mailmasta.|  ¶
Nyt pittää vanhaa mailma anttaat sijjaa sille uuðele mikä tullee.|  ¶
"Nyt mie luon jotaki uutta.|  ¶
Se oon jo itämässä.|  ¶
Jeesus tuopi sitä uutta.|  ¶
"Aika oon tullu,|  ¶
Jumalan valtakunta oon likelä."|  ¶
Kaikki vanhaasta oon loppunu.|  ¶
Jesaia ja Jeremia,|  ¶
Aamos ja Hosea,|  ¶
Sakarja ja Juhannes,|  ¶
kaikin oon valmistanheet oman työn.|  ¶
Nyt oon vielä yksi siin ä ,|  ¶
hän joka oon se ensimäinen ja se viiminen.| "Guds rike er nær," sier han.|  ¶
"Jumalan valtakunta oon likelä," hän sannoo.|  ¶
Ettäkö tet huomaa sitä?|  ¶
Jumalan valtakunta ei ole tyhä ajatus,|  ¶
ennustus,|  ¶
kaippaus tahi toivomus.|  ¶
Jumalan valtakunta oon täälä.| Midt iblant oss.|  ¶
Juuri meiðän keskelä.|  ¶
Se oon valmis,|  ¶
se oon kuttu meile.|  ¶
Jumalan valtakunta oon mies Jeesus Kristus,|  ¶
jonka Neitsy Maaria synnytti,|  ¶
mutta kans Jumalan Poika ja meiðän Herra.|  ¶
Hän sanoi meile:|  ¶
"Käännykkää ja uskokkaa evankeliummii!"  ¶
"Käännykkää|  ¶
- se oon loppu siiheen mikä oon ollu,|  ¶
ja alku siiheen uutheen.  ¶
"Käännykkää! Jeesus sannoo,|  ¶
ei sentähðen ette Jumalan valtakunta pittää tulla.|  ¶
Sillä Jumalan valtakunta oon jo täälä.| Det trenger ikke vår omvendelse.|  ¶
Se ei tarvitte meiðän parannusta.|  ¶
Mutta met piðämä tehðä parannuksen sillä ko Jumalan valtakunta oon täälä.| Den omvendelsen som Jesus taler om,|  ¶
Se parannus mistä Jeesus saarna,|  ¶
ei ole parantaminen mikä paikkaa jotaki vanhaata.|  ¶
Parannus ei ole olkapuolen korreileminen,|  ¶
mistä met ihmiset olema niin kiini.|  ¶
Mutta luonnon ihmistä ei saateta paikata yhtheen.|  ¶
Se oon kokonhansa pillantunu synnistä.|  ¶
Meil ä saattaa kyllä olla hyvvii ajatuksii siitä ette alama utta elämää.|  ¶
Met kaippaama sitä.|  ¶
Meilä oon halu tehðä hyvvää,|  ¶
sitä mikä oon Jumalan hyvän tahðon j älkheen .|  ¶
Mutta emmä met tietenki jaksa.|  ¶
Miksi emmä?|  ¶
Sisälä meissä oon vastustus.|  ¶
Se oon osa meiðän luonnosta.|  ¶
Jos met piðämä päästä Jumalan tykö meiðän ittesen parantamisen kautta,|  ¶
emmä tule koskhaan löytämhään Jumalan valtakunttaa.|  ¶
Se olis niinko kiikkusima taivhaasheen loppumatonta trappuu myöðen.|  ¶
Ko met viimen tulema ylös,|  ¶
emmä löyðä Jumalaa, mutta pirun.|  ¶
Hän nauraa meistä ja pilkkaa meitä:|  ¶
Millälaila pääsisit sie sinun elämälä taivhaasheen?|  ¶
- Ja hän oon oikkeessa.|  ¶
Ei se ole se tie minkä Jumala oon aukassu omhaan valtakunthaan.|  ¶
Sillä Jumala tiettää ette ei yksikhään pääse sinne ittesen parantamisen kautta.| Vi må finne en annen vei.|  ¶
Meilä oon pakko löyttäät toisen tien.|  ¶
Se oon parannuksen tie.|  ¶
Sitte se uusi saattaa alkkaat.|  ¶
Kaikki vanhaasta oon Jumalan tuomiossa.  ¶
Se uusi tullee ko uskoma evankeliummii.| "Tiden er kommet,|  ¶
"Aika oon tullu,|  ¶
Jumalan valtakunta oon likelä.|  ¶
Käännykkää ja uskokkaa evankeliummii!"  ¶
Evankeliumi oon se hyvä sanoma.|  ¶
Se oon sanoma Jumalan pelastuksesta.|  ¶
Se muistelee meile millälaila met saama sitä mikä vailuu,|  ¶
mitä meilä oon pakko olla ette pelastuisima.|  ¶
Se oon Jumalan vanhurskaus.|  ¶
ja vaikka met kokonhaansa muutama meiðän elämän,|  ¶
löyttyy kuitenki vielä jotaki,|  ¶
Mutta mitä met emmä jaksa, Jumala jaksaa.|  ¶
Hän anttaa meile hänen oman vanhurskauðen.|  ¶
H än tekkee sen omala tavala:|  ¶
Ko uskoma Jeesuksheen Kristuksheen.|  ¶
Jeesus astuu meiðän etheen Jumalan valtakunnan kansa.|  ¶
Hän oon tässä meiðän keskelä.|  ¶
Etkö huomannu?|  ¶
Meiðän aika oon nyt kypsy.|  ¶
Jumala oon tehny valmhiiksi oman aijan.|  ¶
Hän oon antanu meile evankeliumin.|  ¶
Nyt hän oðottaa meitä,|  ¶
ette met otama vasthaan.|  ¶
Jumalan valtakunta oon likelä.|  ¶
Se oon saanu alun.|  ¶
Met emmä näje sitä silmilä.|  ¶
Mutta se oon tässä.|  ¶
Jumalan valtakunta ei ole foreeninki tahi kokous.|  ¶
Mutta se oon yhtheys missä met elämä.|  ¶
Yhtheys Isän ja Pojan ja Pyhän Hengen kansa,|  ¶
Ulkopuolelta tämä yhtheys oon kummalinen:|  ¶
Ajatelkkaa, kaikki net ihmiset joista mie en tykkää!|  ¶
Jos het oon sielä, mie en halluu olla sielä!|  ¶
Kristityt ei ole paremmat ko met toisetkhaan!|  ¶
Het tehðään sammanlaihiin väärin ja synttiivät ko met!|  ¶
Tämännäkönen saattaa Jumalan valtakunta olla ulkopuolelta.|  ¶
Mutta sisäpuolelta se oon kokonhansa muunlainen.|  ¶
Sielä met olema kaikin samanarvoset.|  ¶
Met olema syntiset jokka olema lyötänheet armon.|  ¶
Meilä ei ole mithään muuta praamaamista,|  ¶
Ulkopuolelta sisäle tulema parannuksen ja uskon sanomhaan kautta.|  ¶
Mutta vaikka se uusi oon tullu Herra Jeesuksen kansa,|  ¶
se vanhaa ei ole poissa.|  ¶
Se vanhaa uhkaa kokoaijan sitä uutta.|  ¶
Siinä oon koko aijan riita uuðen ja vanhaan välissä,|  ¶
vanhaan luonnon ja uuðen ihmisen välissä,|  ¶
tekkoin ja uskon välissä.|  ¶
Sentähðen met koko aijan tarvittema synnin antheeksiantamusta.|  ¶
Met tarvittema tunnustaat meiðän synnit ja saaða antheeksiantamusta.|  ¶
Mutta pysymä kiini Jumalan sanasta ja luppauksesta,|  ¶
niin ette "hän joka alkoi hyvän tevon teissä,|  ¶
hän kans tekkee sen valmhiiksi - kiini Jeesuksen Kristuksen päivhään saakka."| (Fil 1:6) "Tiden er kommet,|  ¶
"Aika oon tullu,|  ¶
Jumalan valtakunta oon likelä.|  ¶
Käännykkää ja uskokkaa evankeliummii!"|  ¶
Jumala oon lähättäny meile oman Pojan.|  ¶
Valmistukset oon tehty.|  ¶
Jumala oon tehny meiðän eðestä sen mitä hän koko aijan oon ajatellu.|  ¶
Hän oon tehny hänen työn valmhiiksi.|  ¶
Huomaamako ette se oon täälä?|  ¶
Onko syðämet auki hänen sanomale?|  ¶
Met olema saanheet Jumalalta Jumalan Pojan lahjaksi.|  ¶
Täyttäkhöön se meiðät atventtiaijassa ja tulleevassa juhla-aijassa .|  ¶
Kunnia olkhoon Isän ja Pojan ja Pyhän Hengen|  ¶
joka oli, oon ja tullee olemhaan tosi Jumala iänkaikkisesta iänkaikkisheen! Amen.|  ¶
Wagner, emmäkö saatais siirttyyt tästä muuritalosta? ¶
Mikä oon väärin assuut tässä? ¶
Met saattasima siirttyyt maale! ¶
Maaleko ...? ¶
Siehän olet lukenu liian paljon Bonyttii. ¶
Hullu poika ¶
Sehän oli vain ehđotus! ¶
Älä nyt ole niin neljeskanttinen! ¶
Plää ¶
Ämmät! ¶
Emäntä siinä kävelee talvinavetale ¶
vasikanjuoma ja maitoämpäri, ¶
siivilän tukot ja pikku puusi myötä, ¶
ja navettalyhtyki hänelä oon käessä. ¶
Avukäsin pakkanen purree, ¶
korvat kuitenki lämpimänä huivin alla. ¶
Mutta kovasta työstä kyllä lämpimän saapi, ¶
ko heinät veethään lamphaile ja nauoile. ¶
Emäntä siinä kävelee niin aivan yksin ¶
ko isäntä oon sielä ulkofiskula. ¶
Hän terittää kirvheen, hijjoo veitten ¶
- miesten työ ei koskhaan estäny mithään. ¶
Toinen sölässä, ja toinen vattassa – ¶
sillä tavala hän kläpit kantoi. ¶
Mutta tauti oli kuitenki pahhiin kiusa. ¶
Usheen hän oli enämpi ko vankka mies. ¶
Emäntä siinä seissoo  kaukalon   vieressä ¶
Hieromapuu vakaisesti käessä. ¶
Valkkee huivi oon siottu päähään, ¶
ja lepsun hän käänttää pelkala. ¶
Hän hommasi ruokkaa paljoile suile, ¶
ja ei koskhaan siitä moittinu ja siiheen kyllästyny. ¶
Hän ei koskhaan freistannu pajeta, ¶
hänen suussa ei koskhaan ollu ei. ¶
Emäntä siinä istuu niin vakaisesti tortin vieressä, ¶
- niin loputon oon se ohut lanka. ¶
Se piissaa vaatheishiin koko joukole, ¶
vaikka olis ollu kläppiiki joka loukossa. ¶
Se piissaa vaatheesheen mikä oon väävissä, ¶
ja joskus vielä pyhävaatheishiinki. ¶
Sukkula kiilottui  ja karkkeeksi tuli käsi, ¶
mikä harvoin pikkusen rauhaa sai. ¶
Emäntä sielä kentälä kävelee ¶
ko saon pittää saa’a lathoon. ¶
Sama tytär, hän kans valmistaa pöyän ¶
joka aterihaan, joka yhele. ¶
Lohutusta hän antoi, ylistystä kans. ¶
Semmonen hän oli, morssiimesta saakka. ¶
Ja hän veisais, rukkouksessa hän polvisteli. ¶
Voiman, sen hän nouti omalta Jumalalta. ¶
Emäntä sielä seisoi kaikila taloila, ¶
avuksi kaikissa omale aviomiehele. ¶
Hän oli niin ko aurinko ko se kevväilä ¶
ensi kerran pääsi yli vaarat. ¶
Niin tarpheelinen kaikin laihin, ¶
- elämän lohutus, pienile ja raavhaile, ¶
Mutta aika se meni niin ko kaikki venheetki ¶
ja otti hänen myötä – se oli minun muori. ¶
Minun muori ¶
Tiet Ruijhaan ¶
Oversatt til kvensk: Kainun institutti-Kvensk institutt/ Pirjo Paavalniemi ¶
26.11.2010 ¶
PROLOGI  ¶
Overskrift: ¶
Sofia ja Matti ¶
Snakkebobler: ¶
Sofia: ¶
Hei, minun nimi oon Sofia ja mie olen 12 vuotta vanhaa. Mie synnyin 160 vuotta aikaa. Piian mie saattasin olla sinun isoisoisoämmi? ¶
Matti: ¶
Minun nimi oon Matti ja mie olen Sofian nepu. Met olema yhtä vanhaat. Piian sie olet yksi minun monista jälkiläisistä? ¶
INTERAKTIVT ELEMENT / INTERAKTIIVINEN ELEMENTTI ¶
Tekst / Teksti: ¶
Mikä sinun nimi oon? ¶
SCENE 1 / OSA 1  ¶
Overskrift:  ¶
Matka alkaa  ¶
Snakkebobler :  ¶
Sofia: ¶
Mie asun minun muorin ja pikkuveljen kans pienessä talossa Tornionlaaksossa, Pohjais-Ruottissa. Met olema talon palvelusväkeä, ja met autama jokapäivästen töitten kans. Tääpänä met leivoma leipää. Minun faari ja isoveli oon matkustanheet Ruijhaan. Kesälä mieki menen heän pörässä sinne. Haluatkos sieki lähteä myötä? ¶
Mamma / Muori: ¶
Sofia, Ruijassa sie saatat tienata rahhaa, ostaa kankhaan ja ommela ittele uuen klenningin. ¶
Snakkebobler :  ¶
Matti: ¶
Mie asun minun äitin, isän ja viien nuoreman sisaruksen kans toisela puolen Tornionväylää. Met asuma Pohjois-Suomessa. Viimi vuona mie autoin issää mettätöissä. Nyt hän oon työtä vaila. Isä oon muistelu mulle Ruijasta, missä oon nokko ruokaa ja työtä kaikile. ¶
Pappa / Isä: ¶
Matti, aijotko sie lähteä myötä Ruijhaan? ¶
FORDYPNINGSTEKSTER / SYVENTÄÄVÄT TEKSTIT ¶
Nälkä ja sota  ¶
Ennen aikhaan net olthiin melkheen tyhä porosaamelaiset ko asuthiin näin kaukana pohjaisessa. Maanrajat ja valtiot, niin ko met tääpänä net ymmärämmä, ei olheet vielä olemassa. Vasta keskiaijala, silloin ko eri valtiot synnythiin, alethiin ihmiset asettumhaan tänne pohjaisheen. 1500-1600 -luvula väki lissäinty niin hopusti, ette kaikile ei ollu enhään ruokaa. Monet nälkiinythiin hengiltä. 1700-luvun alussa oli suuri pohjainen sota, ja se teki elämän vieläki vaikeammaksi. Soan jälkhiin väki tyhä lissäinty, ja samat vaikeuet jatkuthiin. Ei ees maanpruuki, pyytö ja kalastus kyenheet elättämhään kaikkia. Yksi vuosi saatto olla pahempi ko toinen. Pulavuositten aikana 1830-1860 ei monelakhaan ollu muuta maholisuutta ko lähteä johoonki lyhykäiseksi aijaksi tienaamhaan rahhaa tahi siirtyä uuen elämän toivossa Ruijhaan. ¶
Mielikuva paremasta elämästä - mielikuva Ruijasta  ¶
Sitä maata eli allaa, mikä oli pohjaisessa Jäämeren rannala, kuttuthiin suomenkielelä Ruijaksi. Het, jokka olthiin käynheet sielä, muistelthiin ette sielä oli kaikile nokko maata johoon saatto rakentaa oman talon. Sielä oli maholista työtelä kruuvassa tahi kalanpyytövenheessä, ja sota ei ulettunnu sinne. Se loi toivheita ruasta ja vaphauesta. Mielikuva Ruijasta oli mielikuva uuesta tulevaisuuesta. ¶
Enniin osa niistä, jokka lähethiin Ruijhaan, olthiin köyhiä ihmisiä kylistä; piikoja ja renkejä, torppareja ja talonrenkejä. Toiset olthiin maanviljoojitten poikia ja tyttäriä, joile ei ollu työtä kotona. Jotkut maanviljoojat olthiin niin velaliset, ette het haluthiin alkaa uuen elämän Jäämeren rannala. Toisia veti puolheen pohjaisen rikkhauet, joista het olthiin kuulheet muisteluksia. Joskus lähätethiin jopa pieniä lapsia yksin pohjaisheen, ko vanhiimet meinathiin ette lapset saatais pareman elämän Ruijassa. ¶
Vuen 1890 jälkhiin alko mettäpruuki kehittymhään. Malmivaaran ja Kirunan kruuvassa alethiin kaivamhaan rautamalmia, ja Pohjanlahen uuet rannikkokaupungit kasuthiin. Tämän myötä tulthiin paremat ökonoomiset olot ja oli helpompi löytää työtä. Niinpä ihmiset ei enhään halunheet Ruijhaan. Kotona oli yhtä hyvä olla. ¶
INTERAKTIVT ELEMENT / INTERAKTIIVINEN ELEMENTTI ¶
Mistä sie olet pois? ¶
SCENE 2 / OSA 2  ¶
Overskrift:  ¶
Matkala  ¶
Snakkebobler :  ¶
Sofia: ¶
Mulla oon nälkä ja kylmä. Mie en ole syöny sen jälkhiin ko met jätimä maan, ja siitä oon jo monta tiimaa aikaa. Kyrössä met ootima venhettä melkheen viikon aijan, mutta nyt met heti olema ylittänheet suuren Inarinjärven. Huomena met jatkama matkaa Ruijhaan. Faari oon hankkinu minule työn piikana yhen rikkhaan kauppamiehen tykönä Vesisaaressa. ¶
En mann / Mies: ¶
Sitte ko met tulema maihin, niin met sytytämmä valkean. Sitte met paistama kallaa. ¶
Snakkebobler :  ¶
Matti: ¶
Mie en kohta jaksa enhään. Isä ja mie olema hihtanheet heti jo kaks viikkoa. Melkheen jokhaisen yön met olema nukkunheet ulkona porontaljan päälä, mutta eilen met kohattelima muutaman siivon ihmisen, ja het annethiin meile yösijan sisälä laossa. Met olema matkala Ruijhaan. ¶
Pappa / Isä: ¶
Jos met rukatamma, niin piian met olema huomena Ruijassa. ¶
FORDYPNINGSTEKSTER / SYVENTÄÄVÄT TEKSTIT ¶
Matkar uutat  ¶
Pohjaisheen kuljethiin tavalisesti jokia ja järviä myöten. Yksi pääruutta kulki Tornionlaaksoa myöten Muonihoon, josta matka jatku joko pohjais-vesthaan ja tunturin yli Yykeänvuonhoon ja Yykeänperhään, tahi suorhaan pohjaisheen kohti Kautokeinoa ja Alattiota. Toinen pääruutta kulki Suomen läpi pohjaisheen. Se ylitti suuret järvet ja jatku eelheen Ruijan Näätämhöön ja Reisivuonhoon. Sieltä matkalaiset kyytitethiin venheelä Varenginvuonon yli Vesisaarheen. Ihmiset matkustethiin sekä kesälä ja talvela. Kesälä oli maholista kulkea jänkitten ja ojitten yli tukkeja ja siltoja pitkin. Usseimat kuljethiin jalan ja kannethiin itte matkatavaran. Jovela ja järvelä matkustethiin venheelä. Talvela kuljethiin tavalisesti hihtamalla. Silloin matkalaiset kiskothiin matkatavaroita reessä. Tyhä rikkhaila oli rahhaa hevosheen tahi laikkoporhoon. ¶
Matkan aikana  ¶
Matkalaiset yövythiin taivasalla ja hankithiin ruan kalastamalla ja pyytämällä. Talot, jossa het saathiin ruokaa ja yösijan, olthiin harvassa. Yösija ja venetkyyti makso rahhaa, ja usseimat annethiin sen verran rahhaa mitä heilä sattu olemhaan. Se kesti kauvoin sauvoa venhettä ylös jokea, ja ushein matkalaiset ootethiin kaksi - joskus jopa kolme - viikkoa venetkyytiä suurten järvitten yli. ¶
Markkinat  ¶
Kauppamiehet matkustethiin kans Ruijassa. Het matkustethiin markkinoile, joita järjestethiin aina samhaan vuenaikhaan; mielelä talvela. Silloin oli helpointa päästä perile täysinäisen reen kans. Isovuonossa pruukathiin järjestää joulun jälkhiin markkinat joita kans Kväänimarkkinoiksi kuttuthiin. Sinne tuli paljon kauppamiehiä Tornionlaaksosta. Het myythiin kaikenlaisia käsitöitä, työkaluja ja vaatheita. Kauppamiehet puolesthaan ostethiin suolattua ja kuivattua kallaa, minkä het otethiin myötä Tornionlaakshoon. Markkinat olthiin kans tärkeä kohattelupaikka, missä ihmiset opastuthiin sekä toishiinsa ja Ruijan maholisuukshiin. Sielä synty uusia ajatuksia ja ideoita, ja ihmiset vaihetelthiin ajatuksia kaiken mailman asioista aina kalanpyytöneuvoista uskonthoon. ¶
INTERAKTIVT ELEMENT / INTERAKTIIVINEN ELEMENTTI ¶
Kunka sie matkustat? SCENE 3 / OSA 3  ¶
Overskrift:  ¶
Työkokemus  ¶
Snakkebobler :  ¶
Sofia: ¶
Vesisaaressa mie suolin kaloja ja henkastan niitä kuivumhaan jotta net säilyttäis pitkhään. Eilen mie kiskoin pottuja, ja tääpänä mie leivon leipää. Toiset vaimot, jokka oon siirtynheet tänne Ruottista ja Suomesta, tulhaan kans leipomhaan. Heilä oon polttopuut myötä. ¶
Annen kvinne / Toinen vaimo: ¶
Sofia, kylläpä sulla oon fiini klenninki. Oletko sie ommelu sen aivan itte? ¶
Snakkebobler :  ¶
Matti: ¶
Nyt mie olen asunu Raisinvankassa kokonhansa vuen. Enimästi mie hakkaan tukkipuita ja rakenan taloja miehitten kans, jokka oon tulheet Tornionlaaksosta. Talvela met kokosimma kantoja ja pötäjäjuurikoita. Net met olema halkonheet ja kasanheet suureksi ringiksi. Heti met sytytämmä net palamhaan. Siiheen laihiin met tehemä tervaa. ¶
FORDYPNINGSTEKSTER / SYVENTÄÄVÄT TEKSTIT ¶
Tieto ja kokemus  ¶
Het, jokka siirythiin Ruijhaan Ruottista ja Suomesta, olthiin harjaantunheet käyttämhään hyväksi kaiken sen, mitä het löyethiin luonosta. Eriliikaisesti pötäjämettä oli tärkeä resurssi, minkä het aijemin jo tunnethiin. Monet olthiin sepät käsityöläiset, ja het osathiin nikkaroia kaikkea maholista aina pienistä köökkitarvikheista suurhiin hirsitalhoin. Tervanpoltto oli toinen taito, minkä het tuothiin myötä Ruijhaan. Pötäjäjuurikot pienithiin ja kasathiin tervahauaksi. Tervahauta saatto pallaa monta vuorokautta. Tervala, jota tervahauasta saathiin, tivistethiin venheitä ja tervathiin taloja jotta net ei lahottais. Ruijhaan siirtynheet olthiin kans sepät maanpruukissa ja elläimittenpiossa. Het raivathiin uutta maata ja käytethiin hyväksi jänkkiä. Het viljothiin pottuja ja elläimille ruuhoa. Tornionlaaksosta siirtynheet olthiin toennäkösesti ensimäiset, jokka viljothiin pottuja niin kaukana pohjaisessa. ¶
Uuet ammatit  ¶
Tornionlaaksosta ja Pohjais-Suomesta siirtynheet olthiin kasunheet likelä jokia ja järviä. Ruijassa het harjaanuthiin nopeasti työtelemhään ja elämhään merelä, ja het olthiin sepät kalanpyytäjät. Toiset alethiin työtelemhään Kaivuonon kuparipruukissa, minkä ympärille kasusi kokonhansa oma yhtheiskunta: koulu, kauppa, kirkko, teatteri ja asumapaikkoja, joissa perheet asuthiin omissa pienissä hirsitaloissa. Melkheen puolet asukhaista olthiin tulheet Suomesta ja Tornionlaaksosta. ¶
Vaimot  ¶
Mettätyö, kruuvatyö ja kalanpyytö oli tavalisesti miehitten työtä. Vaimot piethiin huolen talosta, lapsista ja elläimistä. Het tehthiin ruan ja ommelthiin vaatheita justhiin niin ko het olthiin sen oppinheet Suomessa ja Tornionlaaksossa. Vaimot olthiin harjaantunheet työtelemhään yhessä. Het muun muassa kovothiin puita suurta leipäuunia varten, jota monet perheet käytethiin yhessä. Vaimot olthiin myötä avittamassa, ko miehet olthiin lähössä kalanpyythöön. Vaimot kans valmistethiin kalan sen jälkhiin ko miehet tuothiin sen maihin. ¶
INTERAKTIVT ELEMENT / INTERAKTIIVINEN ELEMENTTI ¶
Mikä sie haluat olla tulevaisuuessa? SCENE 4 / OSA 4  ¶
Overskrift:  ¶
Kulttuuriperine  ¶
Snakkebobler :  ¶
Sofia: ¶
Mie käyn useasti lestadiolaisten kokkouksissa. Sielä minua muistutethaan maalisen synnin vaarasta, ja samala mie tunnen olon kotosaksi. Met porisemma ja laulama suomeksi, ja mie ymmärän kaiken mitä pappi sannoo. ¶
Presten / Pappi: ¶
Sie olet synnintekijä, mutta tyhä Jumala saattaa antaa sinule antheeksi. ¶
Kvinne / Vaimo: ¶
Aamen!  ¶
Snakkebobler :  ¶
Matti: ¶
Ruijankieli oon vaikea. Vaikka mie olen asunu Ruijassa jo monta vuotta, niin mie en ymmärä juuri paljoakhaan mitä ruijalaiset poristhaan. Onneksi minun ystävät autethaan minua ja käänethään. ¶
Saunassa mie puolesthaan ymmärän kaiken. Sielä kaikki puhuthaan suomea. ¶
Annen mann / Toinen mies: ¶
Matti, huomena oon sinun vuoro noutaa puita. ¶
FORDYPNINGSTEKSTER / SYVENTÄÄVÄT TEKSTIT ¶
Kieli  ¶
Suurin osa niistä, jokka siirythiin Ruijhaan, puhuthiin äitinkielenä suomea. Tornionlaaksossa ruottinkieli oli tavalisesti tyhä autoriteettien ja "fiinitten" ihmisten kieli. Ruijassa oli samhaan laihiin. Niinpä vuona 1863 autoriteetit alotethiin omia koululuokkia, joissa suomenkieliset opittais puhumhaan ruijaa. Koulukirjoissa tekstit olthiin sekä ruijaksi ja suomeksi. Net lapset, jokka opithiin hopusti ruijaa, saathiin palkinon. Enniin osa puhuthiin kuitenki suomea jokapäiväsennä kielenä. Tämä vaikutti kans paikannimhiin, joita ihmiset annethiin eri paikoile. Nimiä annethiin kasvitten, elläimitten ja luonon mukhaan, tahi sen mukhaan kunka aloja käytethiin. ¶
Uskonto  ¶
Lars Levi Læstadius alotti lestadiolaisuuen 1800-luvula Tornionlaaksossa. Hän meinasi, ette hän oli löytäny justhiinsa sen oikean uskon. Hän piti suuria herätyskokkouksia ja sai monia ihmisiä myötä herätyksheen. Lestadiolaisuus ulettu Ruijan Yykeänperhään vuona 1851 ja levisi suomenkielisten joukossa niin ko kulovalkea. Jumalanpalveluksissa saarnathiin sekä suomeksi, saameksi ja ruijaksi, mutta suomenkielelä oli erityinen rooli. Virsikirjat, raamattu ja muut uskonolliset kirjat olthiin ushein tyhä suomeksi. Predikantit, jokka saarnathiin herätyskokkouksissa, kuljethiin ympärhiinsä, ja monet Ruijhaan siirtynheet saathiin heiltä arvokasta tietoa Ruijasta. Predikantit muistelthiin, mihiin kannatti matkustaa, missä toiset Tornionlaaksosta siirtynheet asuthiin, ja mistä saatto löytää työtä.  ¶
Muut kulttuuriperintheet  ¶
Ruijhaan siirtynheet vaikutethiin ympäristhöön monela eri tavala. Kielen ja uskonon lisäksi het otethiin myötä Ruijhaan muitaki kulttuuriperintheitä; rakenusperintheen, vaatheet, ruan, muistelukset ja musikin. Sekä virret ja laulut olthiin ushein suruliset, ja niitä laulethiin suurela antaumuksela. Virsissä oli uskonollinen sisälys, ko laulut puolesthaan muistelthiin ushein onnettomasta rakhauesta. ¶
Sauna  ¶
Sauna oon se, minkä ihmiset tunnethaan parhaiten näistä kulttuuriperintheistä. Sillä oon pitkät perintheet suomenkielisissä kulttuureissa. Se oli hyvä tapa pittää ittensä puhthaana, ja samala se oli ihmisten kohtaamispaikka. Sauna oli Ruijhaan siirtynheille tärkeä paikka. Sielä ihmiset kohatelthiin, muistelthiin uutisia ja puhuthiin ommaa kieltä. ¶
INTERAKTIVT ELEMENT / INTERAKTIIVINEN ELEMENTTI ¶
Tekst /Teksti: ¶
Puhutko sie ruijaa? ¶
Uskotko sie Jumalhaan? ¶
Ossaatko sie laulaa? ¶
Tykkäätkö sie saunoa? ¶
SCENE 5 / OSA 5  ¶
Overskrift:  ¶
Matka jatkuu  ¶
Snakkebobler :  ¶
Sofia: ¶
Tääpänä mie menen naimishiin Vesisaaressa. Minun sulhanen oon Suomen puolelta Soankylästä pois. Hän oon kalastajapuuna, ja hänelä oon pieni talo Kallijovessa, vuonon rannala. Sinne met aijoma siirtyä ja saaha monta lasta. ¶
Mannen /Mies: ¶
Jo vain. ¶
Snakkebobler :  ¶
Matti: ¶
Mie en ole nähny Sofiaa sen jälkhiin ko hän lähti Tornionlaaksosta, ja siitä oon jo seittemän vuotta aikaa. Etkös sieki piä, ette hän oon kaunis? Mie olen tullu tänne pitkän matkan takkaa aina Kaivuonosta saakka. Sielä mie olen työtely kuparipruukissa ja tienanu pikkusen lisätienestiä. Sillä rahala mie olen ostanu damppilaivapiletin. Mie aijon matkustaa ensin Tromsshaan ja sieltä kiini Amerikkhaan. Mutta mie aijon tulla takasin tänne. Sitte mie ostan oman talon Ruijasta. ¶
FORDYPNINGSTEKSTER / SYVENTÄÄVÄT TEKSTIT ¶
Uuet paikat ja uuet kaupungit  ¶
Ensimäiset Ruijhaan siirtynheet asetuthiin jokivarsile ja vuononpohjile. Sielä het viljothiin maata, piethiin elläimiä, pyyethiin kallaa ja kaaethiin tukkipuita taloja varten. Vuen 1830 jälkhiin tämä alko muuttumhaan. Eelheenki usseimat viljothiin maata, mutta nyt alethiin hakemhaan kans palkalista työtä. Ihmiset siirythiin likemäs merta ja kauvemas öysthään, eriliikaisesti Varenginvuonhoon. Kaupungit ja fiskuväärit kasuthiin. Vesisaaresta tuli kväänitten oma "pääkaupunki" missä het asuthiin tivhisti yhessä joko omissa kaupunginosissa tahi vuonon varrele kasunheissa uusissa kylissä. Monet matkustethiin eelheen Amerikkhaan. ¶
Uuet ystävät ja uuet perheet  ¶
Ruijhaan siirtynheet olthiin tervetulheet maahan. Het olthiin sepät työtelijät, saathiin uusia ystäviä ja perustethiin uusia perheitä. Vaikka monet menthiinki naimishiin toistensa kans, niin yhä useammin suomalaiset ja tornionlaaksolaiset miehet naithiin saamelaisten kans. Siiheen laihiin het päästhiin omistamhaan poroja, ja saathiin sikkarin leipätyön. Hiljemin oli tavalista mennä naimishiin myös ruijalaisten kans. Niin oli helpompi soppeutua ruijalaisheen yhtheiskunthaan. Kaikista köyhiimille kävi huonomin. Heät, jokka ei pärjänheet itte, lähätethiin takasin sinne mistä het olthiin tulheetki. Tämä koski eriliikaisesti yksinäisiä vaimoja, joila oli lapsia. Esimerkiksi "Piika" Brith Kaisa Kollajärvi lähätethiin takasin 8 viikon vanhaan lapsen kans vuona 1870. ¶
Kväänit  ¶
Niitä ihmisiä, jokka Tornionlaaksosta ja Suomesta siirythiin Norjan Finmarkkhuun ja Pohjais-Tromsshaan, kuttuthiin kvääniksi. Kvääneilä oon aikojen kuluessa ollu monta eri roolia. Aluksi kväänit olthiin tervetulheet Ruijhaan, mutta sitte heitä tulthiin jo niin paljon, ette Ruijan autoriteetit nähthiin heät jo vaaraksi. Het pöläthiin, ette Suomesta siirtynheet alettais vaatimhaan ittele Ruijan maata ja liitettäis sen ensistä suomalais-ryssäläisheen valtihoon ja hiljemin osaksi suur-Suomea. Niinpä autoriteetit haluthiin, ette Ruijhaan siirtynheet soppeuvuthaan ruijalaisheen yhtheiskunthaan. Het perustethiin uusia kouluja ja kirkkoja, joitten avula vahvistethiin ruijan kieltä. Tääpänä oon aivan toisin. Kväänit oon luonolinen osa ruijalaista yhtheiskuntaa. Monet haluthaan pittää kiini omista juurista. Heilä oon omat järjestöt ja kulttuurifestivaalit. Autoriteetit oon päättänheet, ette kväänit oon oma vähemistö Ruijassa, ja kväänin kieli oon oma kieli. ¶
INTERAKTIVT ELEMENT / INTERAKTIIVINEN ELEMENTTI ¶
Mihiin sie olet matkala? ¶
EPILOG I  ¶
Overskrift: ¶
Sofie ja Mattias  ¶
Snakkebobler :  ¶
Sofie: ¶
Hei, minun nimi oon Sofie, ja mie olen 12 vuotta vanhaa. Tääpänä met käymä museossa. Sielä muistelhaan kväänitten histooriasta. Minun isoisoisoämmi siirty tänne Tornionlaaksosta. Faari sannoo, ette met olema suomensukua. Hän ei tykkää sanasta kvääni. ¶
Sofie's venninne / Sofien ystävä: ¶
Hei, minun nimi oon Fre-hiwet, ja mie olen Sofien ystävä. Mie olen syntyny Norjassa, mutta minun vanhemat oon Somaliasta pois. Mie piän, ette tämä näyttely saattais melkheen yhtä hyvin muistela meän perheestä. ¶
Mattias: ¶
Minun nimi oon Mattias, ja mie olen Sofien nepu. Met olema yhtä vanhaat. Mie tunnen itteni kvääniksi ja olen ilonen siitä. Faari sannoo, ette met olema oma kansa. Met emmä ole suomalaiset emmäkä norjalaiset vaan kväänit. Kväänin kans ei kukhaan tohi taajoa, sannoo hän. Kesälä met menemä Suomheen, missä meilä oon sukukokkointuminen. Silloin met jouvuma ajamhaan piililä 10 tiimaa. ¶
Lähđetkö kiinhoon? ¶
En, sillä ko se oon selvästi  surulinen kulttuurifilmi! ¶
Se oon Tarkovskij. ¶
Niin mie eppäilinki. ¶
Mie tykkään paremmin Tex Willeristä. ¶
Saarnateksti: ¶
Jeesus astuu esile lehtimajajuhlan aikana. ¶
14. Oli jo keskelä juhla-aikkaa ko Jeesus meni ylös temppelile ja alkoi opettamhaan. ¶
15. Juutalaiset hunteerathiin siitä ja sanothiin: ”Miksi hänelä oon semmosta tiettoo, hän joka ei ole saannu minkhäänlaista opetusta?” ¶
16. Jeesus vastasi: ”Minun oppi ei ole minun, mutta se tullee häneltä joka oon lähättäny minun.” ¶
17. Kuka halluu tehðä hänen tahtoo, häyttyy ymmärttäät oonko oppi Jumalalta, tahi saarnanko mie omalta puolelta. ¶
Lukutekstit: ¶
5. Mooseksen kirja, 30, 11-15 ¶
11. Nämät käskyt mikkä mie tääpänä annan sinule, ei olla sekä käsimättömät eikä kaukana poissa. ¶
12. Net ei olla taivhaassa, niin ette häyðyt sannoot: ”Kuka käipi taivhaassa meiðän eðestä noutamassa niitä alas, niin ette saatama kuulla niitä ja elläät niitten tahðossa.” ¶
13. Eikä net ole toisela puolela mertäkhään, niin ette häyðyt sannoot: ”Kuka käipi toisela puolela mertä noutamassa niitä, niin ette saatama kuulla niitä ja elläät niitten tahðossa.” ¶
14. Ei, sana oon juuri sinun likelä, sinun suussa ja sinun syðämessä, niin ette saatat elläät sen tahðossa. ¶
Preevi roomalaisile 2, 13-16 ¶
13. Sillä ei ole net jokka kuulhaan lain sanat, jokka oon vanhurskhaat Jumalale. Ei ole, het jokka tehðhään niin ko laki sannoo, het oon vanhurskhaat. ¶
14. Sillä ko pakanat, joila laki ei ole, luonnosta tehðhään niin ko laki sannoo, oon het sitte itte oma laki, vaikka heilä laki ei ole. ¶
15. Het näytethään sillä ette lain käskyt oon kirjotettu heiðän syðämhiin. Ja heiðän omatunto toðistaa kans siitä ko heiðän ajatukset syytethään tahi puolustethaan heitä. ¶
16. Tämä tullee selväksi sinä päivänä ko Jumala Jeesuksen Kristuksen kautta tullee tuomittemhaan ihmisten salaisuuðet, niin ko olen sanonu minun evankeliuumissa. ¶
Oon kirjotettu Juhanneksen evankeeliumissa 15. luvussa: Jeesus sannoo: Mie olen viinipuu, tet oletta oksat. Joka pyssyy minussa ja mie hänessä , hän kanttaa paljon hetelmää .  ¶
Puu - tahi pensas, niin ko tämä ripsipensas, oon yhtheisyyðen merkki. ¶
Sillä oon monta oksaa. Kaikki kuuluthaan yhtheen. ¶
Ei yksikhään oksa ole yksin, silloin se kellastuu. ¶
Oksila oon yhtheinen juuri. ¶
Näin saattaa puu tahi pensas olla ihmiskunnan symboolina. ¶
Yksityisihmisinä met olema yhtheensiðottu, niin ko oksatki oon siðottu yhtheen. ¶
Justhiin tästä oon meitä muistutettu näinä viimi päivinä. ¶
Meiðät oon yhtheensiðottu niin ko oksat, ja koko puu oon haavoittunu ko yhðen oksan tahi monta oksaa revithään poijes. ¶
Ja ihmisjoukkoina met olema yhtheensiðottu, niin ko oksat. ¶
Met näjemä millälaila kulttuurit saaðhaan iteoita toinen toiselta ja sillälaila kasuthaan ja eðistythään. ¶
Ja varsinki täälä Porsangissa näjemä selvästi, missä ei ole tyhä kainuu, samee ja ruiðaa. ¶
Paljoila oon kans ryssän, ruottin, tanskan ja tyskän vertä suonissa. ¶
Ja ihmiset oon saanheet impulsii kaikilta näiltä, jokka oon asettunheet tänne, tahi oon olheet täälä muutamman aijan työssä tahi tekemässä kauppaa. ¶
Viimi vuosina oon kans tullu ihmissii kokonhaansa muista mailman osista. ¶
Oon paljon erilaissii oksii, mutta met huomaama ette ihmiskunnala oon sama juuri. ¶
Mie olen viinipuu , Jeesus sannoo.  ¶
Viinipuita meilä ei ole. ¶
Mutta kaikki puut oon hengen merkit. ¶
Met puhuma elämän puusta.  ¶
Puu kassuu, venyttää ulospäin, ylöspäin. ¶
Viinipuula oon oksii mikkä kierrethään ulospäin.  ¶
Tet oletta oksat , sannoo Jeesus.  ¶
Tet venytettä ulospäin ja kassuutta. ¶
Puu, se oon hengen merkki. ¶
Hetelmässä se näkkyy selvin.  ¶
Hetelmä oon henki, se anttaa henkkee. ¶
Siinä oon jo pikkuset marjat penshaassa. ¶
Ripsipenshaan ja viinipuun, ja toisten hetelmäpuitten, välilä oon yhtäläisyyttä. ¶
Kaikissa hetelmissä oon ravinttoo ja tärkkeitä vitamiinii. ¶
Ripsisafti oon hyvä ja terhveelinen. ¶
Viinimarjoissa, viinipuun hetelmissä, oon kansa paljon vitamiinii ja sokkerii. ¶
Ei ole sattumaa ette met otama vasthaan viinipuun hetelmää ehtoolisessa. ¶
Ehtoolisessa otama vasthaan ravinttoo ja voimaa, ¶
ruumhiile ja sielule, elämäle, uskole. ¶
Hetelmä anttaa henkkee. ¶
Tet oletta oksat, Jeesus sannoo. ¶
Met olema niin ko oksat. ¶
Met otama vasthaan henkee, ravinttoo ja voimaa mikkä tulhaan oksiin läpi maasta. ¶
Se imeyttyy ylös. ¶
Met olema niin ko oksat. ¶
Met annama henkkee, met kannama hetelmää, annama henkkee toisile. ¶
Met annama voimaa, rohkeutta, toivoo. ¶
Jeesus sannoo: Mie olen viinipuu.  ¶
Hän oon se joka anttaa henkkee, ei tyhä varrele, mutta kaikile oksileki. ¶
Joo, viinipuu oon niin ko ripsipensas, sillä ei ole vartta, vain oksii. ¶
Mie olen viinipuu, tet oletta oksat. ¶
Oksat oletta tet, olema met. ¶
Meilä oon osa siinä puussa, ja sen tähðen meilä oon osa hänessä. ¶
Näin tietenki oon ihmiset täälä ymmärtänheet uskon. ¶
Ihmiset oon tulheet erilaisista kulttuuriista, kainulaisesta, saamelaisesta ja ruiðalaisesta. ¶
Mutta kirkossa ja lestadialaisten kokkouksissa het oon tuntenheet ette het oon ottanheet vasthaan henkkee ja ravintto saman juuren kautta. ¶
Het oon olheet niin ko erilaiset oksat. ¶
Mutta heilä oon ollu yhtheinen juuri. ¶
Usko oon yhðistäny. ¶
Siitä het oon löytänheet sen mikä yhðistää, kielten ja tappoin läpi. ¶
Puussa, penshaassa, oon lujjii ja kehnoi oksii. ¶
Muutammat ihmiset oon niin ko lujat, väkkeevät, pitket oksat. ¶
Het kannethaan paljon hetelmää. ¶
Muutammat ihmiset näytethään olleevan niin lujat ette het jaksethaan kaikki tässä elämässä. ¶
Muutammat taas oon niin ko kehnot, ohukaiset oksat. ¶
Net sujjuthaan raskhaan hetelmän painosta. ¶
Niitä häyttyy kuurttoot ette ei taituta. ¶
Ihmissii löyttyy jokka ei jakseta niin paljon. ¶
Ihmissii jokka piian epäonnistuthaan elämässä. ¶
Mutta: Hetki kannethaan hetelmää.  ¶
Piian het kannethaan saman verran tahi enämenki. ¶
Mutta het ei huomata sitä itte. ¶
Ja minkälaissii hetelmii kannethaan nämät oksat, ja mitä metki usheen kannama? ¶
Se oon hetelmii mikkä helpostethaan toisten elämää, niin ko: ¶
- ystävyyttä ¶
- rakhautta ¶
- rohkeutta ja lohðutusta toisile ¶
- toivoo toisile ¶
- päästä sovinthoon toisen kansa ¶
Ei ole juuri met yksityisihmisenä jokka kannama hetelmii. ¶
Yhtheyðessä, kylässä, foreeningissa, kirkossa, met saatama kurttoot toissii ihmissii, vettäät heitä yhtheytheen. ¶
Freistaama kanttaat semmossii hetelmii, olla semmosten oksiin hetelmii. ¶
Mie halluun muistela pikku muisteluksen: ¶
Yks nuorukainen unisteli ette hän meni kauphaan.  ¶
Tiskin takana seisoi enkeli.  ¶
Nuori poika kysyi: „ Mitä sie myyt täälä?“  ¶
Enkeli vastasi ystävälisesti: „Kaikk ii mitä sie halluut.“  ¶
Nuori poika alkoi räknä ä mhään:  ¶
„Sitte mie halluun ette kaik ki so ð at mailmassa loputais ,  ¶
ette ei yksikhään lapsi nälk yis ,  ¶
ette ei yksikhään nuori pöl kkäis toisista, ette ei mobbata is ,  ¶
ette kaikin saatais hyvän koulutuksen ja hyvän työn  ¶
ette kaikki ihmiset oon siivot toisile, ette ...”  ¶
Sitte enkeli topasi h ä nen:  ¶
“Antheeksi, nuori mies, sie et ole ymmärtäny minnuu oikheen.  ¶
Met emmä myy hetelmii, met myymä vain siemenii.”  ¶
Met emmä myy hetelmii, met myymä vain siemenii.”  ¶
Kyllä hetelmät olthiin tärkkeitä netki. ¶
Mutta net ei tulla valhmiina. ¶
Siemenet met saama. ¶
Meiðän homma oon saaða net kassuumhaan, niin ette niistä tullee hyvvää hetelmää. ¶
Tahi jäämäkö siiheen viinipuun kuvhaan:  ¶
Mie olen viinipuu, tet oletta oksat. Joka pyssyy minussa, hän kanttaa paljon hetelmii.  ¶
Ko olema osa penshaasta, puusta, met saama ravintoo elämhään, lujhiin okshiin, ja hetelmän kantamisheen. ¶
Mie olen viinipuu, tet oletta oksat , sannoo Jeesus.  ¶
Olkkaa oksat mikkä kannethaan paljon hetelmää! ¶
Ilman koulutusta et saa työtä. ¶
Ota kursin! ¶
Oui. ¶
Bonjour. ¶
Herra Jeesus Kristus, sie olit kuuliainen kiini kuolemhaan, kiini ristin kuolemhaan, ja sait nimen mikä oon kaikkiin nimmiin ylimäinen. ¶
Met kiitämä sinnuu: ¶
Anna meidät uskon kautta osalistuut siiheen pelastuksheen minkä sie tuoit sinun kärsimykselä ja kuolemala, niin ette met saatama tulla sinun pörässä nöyryyðessä ja kuuliaisuu  ð  essa ja tunnustaat sinun meiðän vapattajaksi ja kuninkhaaksi, sie joka Isän ja Pyhän Hengen kautta elät ja hallittet, tosi Jumala ijänkaikkisesta ijänkaikkisheen. ¶
Isän ja Pojan ja Pyhän Hengen nimheen. ¶
Rakas seurakunta. ¶
Syðämelisesti tervettulemaa kirkhoon. ¶
Tääpänä meilä oon Pyssyjoven kirkon 50 vuotisjuhlat. ¶
Raamatun Psalmi 100:ssa lukkee näin: ¶
Menkkää hänen porttiin läpi kiitoksela, ¶
hänen temppelikartanoihiin veisuula. ¶
Ylistäkkää häntä ja hänen nimmee. ¶
Näin se oon ollu täälä Pyssyjoven kirkossa 50 vuotta ¶
ja siitä ennen muissa kirkoissa ja kokkoushuonheissa vielä kauemppaa menneisyyðessä. ¶
Ei joka kerta ole ollu kiitosveissuuta. ¶
Met kokkoinuma kirkhoon niin monissa elämän tiloissa. ¶
Mutta täältä löyttyy tasan lohðustusta ja voimaa. ¶
Kirkhoon met kokkoinuma Jumalan sanhaan ja tääpänä veisuule. ¶
Käännymä Jumalhaan ja tunnustama meiðän synnit. ¶
Vaimon jonka vapautethiin. ¶
Oon varhainen aamu Jerusaleemissa. ¶
Nuori mies oon menossa temppelile. Hän oon yksi kirjanoppinheitten oppipoijissa. ¶
Joukossa oon paljon kirjanoppinheita ja faariseuksii. ¶
Kaikki oon iloista. ¶
Nuori mies oon iloinen, viimen heilä oon jotaki mikä saattaa topata Jeesuksen.   Nuorela miehelä ja yhđelä hänen ystävilä oon vaimo heiđän välissä lujassa otheessa. ¶
Oikkeesthaan het veđethään häntä. ¶
Toisessa käđessä hänelä oon pikku säkki kivvii. Nyt tämä Jeesus oon, ¶
joka tasan oon niin kevveemielinen Mooseksen laista, ¶
taas aikonu opettaat temppelissä. ¶
Mutta tällä kerttaa hänen suu kyllä pittää mennä kiini. ¶
Sillä vaimon joka oon heiđän välissä, nähthiin ko oli tekemässä aviorikosta. ¶
Iloinen miesjoukko ja alakuloinen vaimo tulhaan temppelile. ¶
Johanneksen evankeeliumi 8. luku värsyt 2-11. ¶
2. Varhain toisena aamuna hän tuli taas temppelhiin. Koko ihmisjoukko kokkontui hänen ympäri, ja hän istui opettamhaan heitä. ¶
3. Sitte kirjanoppinheet ja fariseukset tulthiin vaimon kansa jonka het olthiin ottanheet kiini aviorikoksessa. ¶
Het tuothiin hänen esile ¶
4. ja sanothiin: ”Mestari, tämän vaimon oon otettu kiini ko oli tekemässä aviorikosta. ¶
5. Mooseksen laki käskee meiđät kivittäät semmossii vaimoi. Mutta mitä sie sanot?” ¶
6. Näin het sanothiin ja freistathiin puijata häntä niin ette saatettais syyttäät häntä siitä. Jeesus kumartui alas ja kirjotti sormela maahaan. ¶
7. Mutta ko het jatkuuvasti kysythiin, hän oikasi sölän ja sanoi: ”Se teistä joka oon synnitön, saapi viskata sen ensimäisen kiven hänen pääle.” ¶
8. Sitte hän kumartui taas ja kirjotti maahaan. ¶
9. Ko het kuulthiin sen, het jätethiin paikan, toinen toisen pörässä, vanhemmat ensisti. Lopuksi Jeesus oli siinä yksin, ja vaimo seisoi hänen eđessä. ¶
10. Sitte hän oikasi sölän ja kysyi: ”Vaimo, missä het oon? Eikö yksikhään ole tuominu sinnuu?” ¶
11. Hän vastasi: ”Ei, Herra, ei yksikhään.” Sitte Jeesus sanoi: ”En miekhään tuomitte sinnuu. Mene nyt, ja äläkä nyt tästä saakka ennää synttii tehe!” ¶
Nuoren miehen kohtaaminen Jeesuksen kansa ei tullu juuri semmonen niin ko hän oli ajatellu. ¶
Eihän vaimolekhaan ollu se kohtaaminen se mitä hän oli luullu, mie uskon. ¶
Mitä sitte sie sanot? Tämä kysymys oon piian osa isommasta konspirasuunista Jeesusta vasthaan. ¶
”  Näin het sanothiin ja freistathiin puijata häntä niin ette saatettais syyttäät häntä siitä.” ¶
Jos Jeesus vastaa ette hänen pittää kivittäät, sitte hänelä oon probleemi roomalaisten kansa. Sillä heilä oli valta anttaat kuoleman tuomion, ¶
ja kaikki päätökset piti tehđä yhđessä heiđän kansa. ¶
Ja jos hän sannoo ette häntä ei piđä kivittäät, sitte hän vastustaa Mooseksen lakkii ¶
ja rikkoo Jumalan käskyi, hän joka oon niitten opetusmestari. ¶
Ei sitte saata korjata sitä ette nämät fariseukset ¶
ja kirjanoppinheet oon viishaita ja juonikhaita. ¶
Mutta Jeesuksen vastaus, mie luulen, tuopi sekotusta heiđän keskele. ¶
Sillä han kumarttuu tyhä ¶
ja kirjottaa sormela hiethaan. ¶
Sekä joukko mikä tuli vaimon kansa ette net toiset jokka oon paikala ¶
ođotethaan joku vastausta. ¶
Mutta se ette Jeesus ollee vaiti, ¶
kummastuttaa heitä pikkusen. ¶
Miksi sie saatat olla vaiti ko sinnuu syytethään näin, Jeesus? ¶
Millä laila tässä mailmassa tulet sie selvimhään tästä häđästä mihiin sie itte olet sotkenu ittesti? ¶
Viimen hän rauhalisesti oikassee sölän, ja sannoo jotaki mikä oon pölättäävä terävää ja kaunista. ¶
”Se teistä joka oon synnitön, saapi viskata sen ensimäisen kiven häntä vasten.” ¶
Mitä sie saatat semmosheen sannoot? ¶
Ja siinä oon kansa ođottamaton tulos. ¶
Toinen toisen pörässä jäättää paikan, ¶
kaikki net jokka luulthiin ette siinä oon nyt mahđolisuus saađa tämän vaimon tuomitetuksi hänen rikoksen syystä. ¶
Tämä valttaava armo. ¶
Armoitten armo. ¶
Ihmisjoukon ja jokka tuothiin vaimon, heiđän intoleransi ¶
saapiki oikkeesti sölkhään. ¶
Sillä se halu tuomita toissii oon kova. ¶
Tässä yhthenä iltana, olihan se jo melkkeen hiljain, ¶
mie näjin klasista ¶
muutammiita nuorii jokka olthiin tekemässä jotaki mitä mie en ymmärtäny mitä oli. ¶
Yhđen karaasin takana ¶
likelä siinä missä mie asun oli paljon täkkii ja kampheita kaarasinoven vieressä. ¶
Jotaki het olthiin tekemässä siinä sen läjän päälä, ¶
het huuđeskelthiin pikkusen ja hommathiin hirmusesti sielä. ¶
Mie kattelin sitä turvan välin päästä ja ajattelin ommii ajatuksii. ¶
Mie ajattelin tietenki ette pitäis kattoot mitä het oon tekemässä. ¶
Mutta en ajatellu olheenkhaan ¶
ette het olthiin tekemässä jotaki hyvvää. ¶
Päinvastoin. ¶
Iso oli kyllä minun yllätys ko yksi nuorukaisista nosti esile ¶
kajavan mikä selvästi oli tarttunu kiini täkkiläjän takana. ¶
Pikkusen nöyrtynheenä mie häydyin hyväksyyt itteleni ¶
ette minun intoleransi oli villintyny. ¶
Ja helposti se tapattuu niin, mutta ei se olheenkhaan pitäis olla niin. ¶
Sitte met saatama tyhä rukkoila Jumalaa ¶
ette hän säilyttäis meiđän syđämet intoleransitonna. ¶
Kohtaama meiđän likimäiset intoleransitonna. ¶
Kohtaama heiđät rakkauđela. ¶
Älä anna meitä kävelä kivi käđessä. ¶
Ja rukkoilema ette saisima enämen armon kykkyy. ¶
Muistama rohkeesti millä laila Jeesus kohtaa ihmissii ¶
jokka maathaan syyn tomussa. ¶
Hän kohtaa heiđät armola. ¶
Rukkoilema ette metki saattasima kattoot meiđän likimäissii armolisila silmilä, ¶
vaikka ei het tasan tarttetais sitä arvoo. ¶
Ajattelkkaa jos met tasan olisima saanheet arvon tienastin jälkheen?? ¶
Eihän kristinusko silloin olis tarttenu hurrata. ¶
Met tarttema armon. ¶
Antakhoon Jumala meiđät elläät sinun armossa. ¶
Kunnia olkhoon Isän ja Pojan ja Pyhän Hengen joka oli, oon ja tullee olemhaan ¶
tosi Jumala ijänkaikkisesta ijänkaikkisheen. ¶
S'oon taas soittamassa! ¶
Viiđes kerta tällä matkala! ¶
Ja hänen puhheesta ei ole taikkaakhaan! ¶
En jaksa tätä ennää! ¶
Halloo? Hei, olen pyssissä ... ¶
MATKI, MATKI, MATKI ¶
Tuola oon sika tuola takana! ¶
Hän oon syömässä minun käsifoonii! ¶
Erilaisissa paikoissa lujethaan erilaissii lehtii … ¶
Naistenlehtii frisöörin tykönä … ¶
Priimusarjoi hyysikässä … ¶
Ja miestenlehtii sängyssä … ¶
KONSTINNÄYTTELY ¶
Miksi maksoit? Olihan helppo naakkiit sisäle! ¶
Jahaa, maanis-depressiivisestä koulusta, tuoi Mynsi. ¶
"Mynk", eikä "Myns" oon hänen nimi. ¶
Lähđemäkö? ¶
Pane net kuvat takasin seinhään!! ¶
Viivi vettää minnuu kaikenlaishiin attraksuunhiin. ¶
Menemä nyt sisäle. ¶
En ole pikkusenkhaan  ... ¶
Missä oon net nuoret ja rohkkeet kirkot? ¶
Kipu sölässä ... ¶
En jaksa kohta kävelä! ¶
Vielä vanhaatki ämmät kävelhään noppeemasti! ¶
Oon pakko saađa hoittoo! ¶
Sulla oon skolioosi ... ¶
Pumpulii! ¶
Tääpänä en ole ottanu yhtäkhään ... ¶
Saarna Pyssyjoven kirkossa 23. jyynikuuta. Teksti; Juh 14:1-7 ¶
Juhannes muistelee ette Jeesus monta kerttaa sanoi hyvästi ko hän vielä oli heiðän kansa (Juh. 14-16). /  ¶
Se oli niin ko hän meinas sannoot heile minkälaista se tullee olemhaan ko opetuslapset jääðhään yksin, ilman likimäistä ja näkkyyvää Mestarii joka saattas auttaat heitä/  ¶
Se tullee olemhaan raskasta, Jeesus sanoi. Het häyðythiin olla valmhiit siiheen ette tullee olemhaan vaikkeeta ja pahhaa./  ¶
Mutta ei het pitänheet antaat ylön toivvoo. Hän aikoi olla heiðän kansa uuðela tavala./  ¶
Juhannes kirjotti evankeliumin likele kuusikymmentä vuotta jälkhiin Jeesuksen kuolemaa. Sillon oli jo paljon kristityitä jokka olthiin tuntenheet kiussaamista ja hättää ja paljon pahhaa./  ¶
Se ei ollu helppo olla pikku ja köyhä uskolinen joukko Ruuman valtakunnassa ja sannoot ette tosi Jumala oli herättäny Jeesuksen Naasaretistä kuolheista./  ¶
Kristityt olthiin muunlaiset ko ruumalaiset, kreikkalaiset ja juutalaiset. Usko ja praksiisi olthiin muut ette ko kylttyriisa ymp äri heitä/  ¶
Ja se joka oon muunlainen, häntä kiusathaan./  ¶
Mie ymmärrän millälaila seurakunnat miile Juhannes kirjotti, saathiin lohðutusta Jeesuksen saarnoista./  ¶
Sillä näissä saarnoissa oon paljon lohðutusta, ja oon vielä nytki näin kauvon jälkhiin, kuulkkaa vain:  ¶
”Vähän aijan päästä tet että ennää näje minnuu, ja taas vähän aijan päästä tet näjettä minun,” Jeesus sanoi yhðessä kaunhiissa pienessä tekstissä mikä koskee sitä millälaila oon olla kristitty mailmassa. (Juh.16,16-21)/  ¶
T ässä Jeesus verttaa kristityn vaimon kansa, vaimo joka oon heijossa tillaa./  ¶
Se oon silmhiin pistäävä kuva kylttyyrissä missä vaimola ei olheenkhaan ollu sama arvo ko miehele, ja missä heikossa tillaa olleevat vaimot usheen korjathiin itensä miesten silmistä./  ¶
Joka uskoo - ja vieläki mies joka uskoo - oon heijossa tillaa olleevaan vaimon näkönen. Miksi?/  ¶
Oon raskas olla heijossa tillaa ja oon kivulista synnyttäät./  ¶
Mutta vaimo oon kärsivälinen, ja hän oðotata ilosena lapsen tulemista:  ¶
Hän nouttaa voimaa tulevaisuuðesta niin ette hän kestää vaikkeen nykyaian./  ¶
N äin sanoi Jeesus:  ¶
”Ko vaimon synnyttämisaika oon tullu, hän oon levoton sillä hänen aika oon tullu.  ¶
Mutta ko lapsi oon syntyny, hän oon unhettanu kivut ja oon ilonen siitä ette ihminen oon tullu mailmhaan. Niin oon teiðänki kansa. Nyt oletta tetki suruliset, mutta mie tulen näkemhään teiðät vielä, ja teiðän syðämet tulhaan täyttymhään ilosta, ja ei kukhaan tule ottamhaan sitä illoo teiltä./  ¶
Kuka uskoo, oon heijossa tillaa olleevan vaimon näkönen. Sillä kristitty oon heijossa tillaa Jumalan tulevaisuuðen kansa./  ¶
Uskominen saattaa olla vaikkeeta, ja eikä ole olheenkhaan tasan helppo olla kristitty mailmassa./  ¶
Se oon kohta niin ette eppailys tullee onko Jumalan pyhä henki meissä, ja kassuuko Jumalan teko meiðän elämässä. Justhiin niin ko heijossa tillaa olleeva niinä ensi päivinä oðotusaiasssa alkkaa eppäilemhään onko hän heijossa tillaa./  ¶
Lapsen oðotataminen oon alussa vain muutammat sanat, ajatukset ja tuntheet, mutta ei mithään näkkyyvää merkkii/.  ¶
Mutta v ähän aijan päästä heijossa tillaa olleeva vaimo pannee merkkhiin net pikku muutokset, net pikkuset elämänmerkit hänen omassa elämässä , net merkit mikkä anttaavat toivoo ja illoo ja inspirasjuunii synyttämisen aikkaa vasthaan.  ¶
Muutammat kristityt tuntteevat ette het oon tulheet kauvas omassa kristityss ä heijossa tillaa, toiset taas oon vasta alussa. Mutta kaikin oon matkala./  ¶
Ja kristitty saattaa kattela ympäri mailmassa ja nähðä merkit siitä ette Jumala ja hänen valtakunta oon alkanu, se mikä yhtenä päivänä pittää olla selvä kaikile, sinä päivänä ko Jumalan valtakunta tullee kaikila voimila - niinko synnytys.  ¶
Se oon sievä kuva uskosta minkä Jeesus näyttää hänen jäähyvästisaarnassa./  ¶
Kuka uskoo, kuka oon ottanu vasthaan tottuuðen, kuka oon ottanu vasthaann Jeesuksen elämän herrana, hän oon heijossa tillaa Jumalan tulevaisuuðen kansa./  ¶
Joo, joka yksi joka kuulee Jumalan sanan ja korjaa sen omhaan syðämheen, hän tullee syntymhään uuðesti ja päässee Jumalan valtakunthaan./  ¶
Kunnia olkhoon Isän ja Pojan ja Pyhän Hengen  ¶
joka oli, oon ja tullee olemhaan  ¶
Tosi Jumala ijänkaikkisesta ijänkaikkisheen. Amen.  ¶
Vaimon jonka vapautethiin. ¶
Oon varhainen aamu Jerusaleemissa. ¶
Nuori mies oon menossa temppelile. Hän oon yksi kirjanoppinheitten oppipoijista. ¶
Joukossa oon paljon kirjanoppinheita ja faariseuksii. ¶
Kaikki oon iloista. ¶
Nuori mies oon iloinen, viimen heilä oon jotaki mikä saattaa topata Jeesuksen.   Nuorela miehelä ja yhðelä hänen ystävilä oon vaimo heiðän välissä lujassa otheessa. ¶
Oikkeesthaan het veðethään häntä. ¶
Toisessa käðessä hänelä oon pikku säkki kivvii. Nyt tämä Jeesus oon, ¶
joka tasan oon niin kevveemielinen Mooseksen laista, ¶
taas aikonu opettaat temppelissä. ¶
Mutta tällä kerttaa hänen suu kyllä pittää mennä kiini. ¶
Sillä vaimon joka oon heiðän välissä, nähthiin ko oli tekemässä aviorikosta. ¶
Iloinen miesjoukko ja alakuloinen vaimo tulhaan temppelile. ¶
Johanneksen evankeeliumi 8. luku värsyt 2-11. ¶
2. Varhain toisena aamuna hän tuli taas temppelhiin. Koko ihmisjoukko kokkontui hänen ympäri, ja hän istui opettamhaan heitä. ¶
3. Sitte kirjanoppinheet ja fariseukset tulthiin vaimon kansa jonka het olthiin ottanheet kiini aviorikoksessa. ¶
Het tuothiin hänen esile ¶
4. ja sanothiin: ”Mestari, tämän vaimon oon otettu kiini ko oli tekemässä aviorikosta. ¶
5. Mooseksen laki käskee meiðät kivittäät semmossii vaimoi. Mutta mitä sie sanot?” ¶
6. Näin het sanothiin ja freistathiin puijata häntä niin ette saatettais syyttäät häntä siitä. Jeesus kumartui alas ja kirjotti sormela maahaan. ¶
7. Mutta ko het jatkuuvasti kysythiin, hän oikasi sölän ja sanoi: ”Se teistä joka oon synnitön, saapi viskata sen ensimäisen kiven hänen pääle.” ¶
8. Sitte hän kumartui taas ja kirjotti maahaan. ¶
9. Ko het kuulthiin sen, het jätethiin paikan, toinen toisen pörässä, vanhemmat ensisti. Lopuksi Jeesus oli siinä yksin, ja vaimo seisoi hänen eðessä. ¶
10. Sitte hän oikasi sölän ja kysyi: ”Vaimo, missä het oon? Eikö yksikhään ole tuominu sinnuu?” ¶
11. Hän vastasi: ”Ei, Herra, ei yksikhään.” Sitte Jeesus sanoi: ”En miekhään tuomitte sinnuu. Mene nyt, ja äläkä nyt tästä saakka ennää synttii tehe!” ¶
Nuoren miehen kohtaaminen Jeesuksen kansa ei tullu juuri semmonen niin ko hän oli ajatellu. ¶
Eihän vaimolekhaan ollu se kohtaaminen se mitä hän oli luullu, mie uskon. ¶
Mitä sitte sie sanot? Tämä kysymys oon piian osa isommasta konspirasuunista Jeesusta vasthaan. ¶
”  Näin het sanothiin ja freistathiin puijata häntä niin ette saatettais syyttäät häntä siitä.” ¶
Jos Jeesus vastaa ette hänen pittää kivittäät, sitte hänelä oon probleemi roomalaisten kansa. Sillä heilä oli valta anttaat kuoleman tuomion, ¶
ja kaikki päätökset piti tehðä yhðessä heiðän kansa. ¶
Ja jos hän sannoo ette häntä ei piðä kivittäät, sitte hän vastustaa Mooseksen lakkii ¶
ja rikkoo Jumalan käskyi, hän joka oon niitten opetusmestari. ¶
Ei sitte saata korjata sitä ette nämät fariseukset ¶
ja kirjanoppinheet oon viishaita ja juonikhaita. ¶
Mutta Jeesuksen vastaus, mie luulen, tuopi sekotusta heiðän keskele. ¶
Sillä han kumarttuu tyhä ¶
ja kirjottaa sormela hiethaan. ¶
Sekä joukko mikä tuli vaimon kansa ette net toiset jokka oon paikala ¶
oðotethaan joku vastausta. ¶
Mutta se ette Jeesus ollee vaiti, ¶
kummastuttaa heitä pikkusen. ¶
Miksi sie saatat olla vaiti ko sinnuu syytethään näin, Jeesus? ¶
Millä laila tässä mailmassa tulet sie selvimhään tästä häðästä mihiin sie itte olet sotkenu ittesti? ¶
Mitä saatat sannoot ette pääset ehheenä tästä probleemista? ¶
Viimen hän rauhalisesti oikassee sölän, ja sannoo jotaki mikä oon pölättäävä terävää ja kaunista. ¶
”Se teistä joka oon synnitön, saapi viskata sen ensimäisen kiven häntä vasten.” ¶
Mitä sie saatat semmosheen sannoot? ¶
Ja siinä oon kansa oðottamaton tulos. ¶
Toinen toisen pörässä jäättää paikan, ¶
kaikki net jokka luulthiin ette siinä oon nyt mahðolisuus saaða tämän vaimon tuomitetuksi hänen rikoksen syystä. ¶
Tämä valttaava armo. ¶
Armoitten armo. ¶
Ihmisjoukon ja jokka tuothiin vaimon, heiðän intoleransi ¶
saapiki oikkeesti sölkhään. ¶
Sillä se halu tuomita toissii oon kova. ¶
Tässä yhthenä iltana, olihan se jo melkkeen hiljain, ¶
mie näjin klasista ¶
muutammiita nuorii jokka olthiin tekemässä jotaki mitä mie en ymmärtäny mitä oli. ¶
Yhðen karaasin takana ¶
likelä siinä missä mie asun oli paljon täkkii ja kampheita kaarasinoven vieressä. ¶
Jotaki het olthiin tekemässä siinä sen läjän päälä, ¶
het huuðeskelthiin pikkusen ja hommathiin hirmusesti sielä. ¶
Mie kattelin sitä turvan välin päästä ja ajattelin ommii ajatuksii. ¶
Mie ajattelin tietenki ette pitäis kattoot mitä het oon tekemässä. ¶
Mutta en ajatellu olheenkhaan ¶
ette het olthiin tekemässä jotaki hyvvää. ¶
Päinvastoin. ¶
Iso oli kyllä minun yllätys ko yksi nuorukaisista nosti esile ¶
kajavan mikä selvästi oli tarttunu kiini täkkiläjän takana. ¶
Pikkusen nöyrtynheenä mie häyðyin hyväksyyt itteleni ¶
ette minun intoleransi oli villintyny. ¶
Ja helposti se tapattuu niin, mutta ei se olheenkhaan pitäis olla niin. ¶
Sitte met saatama tyhä rukkoila Jumalaa ¶
ette hän säilyttäis meiðän syðämet intoleransitomana. ¶
Kohtaama meiðän likimäiset intoleransitomana. ¶
Kohtaama heiðät rakkauðela. ¶
Älä anna meitä kävelä kivi käðessä. ¶
Ja rukkoilema ette saisima enämen armon kykkyy. ¶
Muistama rohkeesti millä laila Jeesus kohtaa ihmissii ¶
jokka maathaan syyn tomussa. ¶
Hän kohtaa heiðät armola. ¶
Rukkoilema ette metki saattasima kattoot meiðän likimäissii armolisila silmilä, ¶
vaikka ei het tasan tarttetais sitä arvoo. ¶
Ajattelkkaa jos met kaikin tasan olisima saanheet arvon tienastin jälkheen?? ¶
Eihän kristinusko silloin olis tarttenu hurrata. ¶
Met tarttema armon. ¶
Antakhoon Jumala meiðät elläät sinun armossa. ¶
Kunnia olkhoon Isän ja Pojan ja Pyhän Hengen joka oli, oon ja tullee olemhaan ¶
tosi Jumala ijänkaikkisesta ijänkaikkisheen. ¶
Palmusunnuntai, 24. marsikuuta 2013 Pyssyjoven ja Lemmijoven kirkoissa. ¶
Jumala rakastaa meitä. Hän halluu yhteyttä meiðän kansa. ¶
Met sanoma Jumalan rakkauðen armoksi. ¶
Sillä met emmä jaksa saaða sitä meiðän tienastin vuoksi. ¶
Met emmä piðä saaða sitä meiðän tienastin vuoksi. Ei se ole niin ette jos met parannema, sitte Jumala tullee tytyväiseksi. ¶
Met piðämä olla justhiin niin ko met olema. ¶
Mutta sitte met häyðymä tohtiit rukkoila Jumalaa muuttamhaan meitä. ¶
Niin ette met saatama tulla enämen hänen näköiset. Pelastaminen oon juuri ilman. ¶
Olla hänen rakkauðessa oon juuri ilman. ¶
Olla vaphaana hänen armossa oon juuri ilman. ¶
Mutta ko olema kristityt, sillon Jumala halluu auttaat meitä läpi elämän. ¶
Hän ei muuta elämää leikiksi, mutta hän oon piian siinä freistaamassa anttaat paremppii vaalimahðolisuuksii ko elämä oon ankara. ¶
Hän lohðuttaa ko elämä oon ankara. ¶
Sentähðen hän lähätti Jeesuksen mailmale. ¶
Niin ette ihmiset piðettäis nähðä ette Jumala totisesti rakastaa ihmistä ja tottuutta. ¶
Hän ei jaksanu kattoot valetta ja sitä pahhaa mitä ihmiset tehthiin toinen toisele. ¶
Jeesus kierteli ja teki hyvvää. ¶
Hän paransi sairhaita. ¶
Hän oli köyhitten kansa. Niitten kansa jokka toiset kattothiin viekhaiksi ja hulluiksi. ¶
Hän antoi kunnioitusta niile joita toiset ylönkattothiin. ¶
Ihmiset joila oli valttaa, ei tykänheet Jeesuksesta. ¶
Sillä hän ei perustanu ulkohaamusta. Hän näki suoraa syðämheen. ¶
Ja valtaihmisten syðämissä oli pahhoi ajatuksii. ¶
Viimen het haluthiin saaða Jeesuksen poijes. ¶
Se paha ihmisissä, synti, oli syynä siiheen ette Jeesuksen risthiinnaulithiin ja ette hän kuoli. ¶
Ihmisilä ei ollu halu kuulla tottuutta. ¶
Ja Jeesus oli tottuus. Hän näytti ihmisile ette het ei elänheet Jumalan hyvän tahðon myötä. ¶
Het tarttethiin käänttyyt Jumalhaan ja ottaat armon vasthaan. ¶
Hän teki pienhiimet issoimhiiksi. ¶
Hän puolusti niitä joita toiset tuomithiin. Jeesus muutti kokonhaansa kaikki mitä ihmiset ajatelthiin Jumalasta. ¶
Viimen net uskonnoliset pääliköt päätethiin ottaat Jeesuksen. ¶
Yhðessä het päätethiin ette Jeesuksen risthiinnaulithiin ja ette hän kuoli. ¶
Ei se auttanu ette ihmiset huuðethiin. ¶
Hosianna! ¶
Hosianna! Siunattu olkhoon hän, ¶
joka tullee Herran nimheen, ¶
Olthiin iloiset ja viitothiin palmulehðilä. Net otethiin hänen ja risthiinnaulithiin hänen kuitenki. ¶
Mutta sitte Jumala teki jotaki issoo. Muistattako sen? ¶
Mitä tapattui ensi pääsiäspäivänä? ¶
Joo, hän nousi ylös kuolemasta. Hän voitti yli synnin ja kuoleman vallan. ¶
Jeesus antoi oman hengen ette met piðimä saaða ikuisen elämän. Sentähðen Jeesus oon meiðän vapattaaja. ¶
Emmä tartte täyðelissii tehhoi pääsemhään Jumalan tykö. ¶
Emmä. Armo anttaa meiðät tulla semmosena ko olema. Merkitteekö se sitä ette emmä tartte tehðä hyvvääkhään? ¶
Ei, ei suinkhaan. Siinä oon sitte se toinen sana. ¶
Sannheten.* ¶
Tottuus. ¶
Met jokka tunnema Jeesuksen, halluuma elläät tottuuðessa. ¶
Eikä valheessa ja pahoissa tehoissa. ¶
Met saatama tasan tulla Jumalan tykö rehelisenä. ¶
Silloin met elämä tasan Jumalan antheeksiantamisessa. Ja hän tullee tasan ottamhaan meiðät vasthaan. ¶
Jumala kuttuu meiðät elämhään yhðessä hänen kansa. ¶
Eihän sentähðen ette met emmä koskhaan tehe mithään väärin. ¶
Tahi sillä ko met tasan tunnema ittemä kristityiksi. ¶
Mutta Jumala tiettää ette met tarttema hänen rakkautta. ¶
Siinä mailmassa missä met elämä, met tarttema uskoot hyvhään. ¶
Uskoot Jeesuksheen. ¶
Se oon se tärkkein kristilisessä uskossa. ¶
Kunnia olkhoon Isän ja Pojan ja Pyhän Hengen joka oli, oon ja tullee olemhaan tosi Jumala ijänkaikkisesta ijänkaikkisheen. Amen. ¶
Wagneri!! Oletko jo valmis heti? ¶
Mie kusen houshuin! ¶
Paati ¶
Mitä sie sanoit, Viivi? ¶
Ensi lukeminen ¶
Salmit 145, 9-16 ¶
9. Herra oon hyvä kaikile, ¶
laupias kaikkhiin mitä hän oon luonnu. ¶
10. Kaikki het ylistethään sinnuu, Herra, ¶
uskoliset siunathaan sinnuu. ¶
11. Het muistelhaan sinun ihanasta kuninkhaan vallasta ja puhuthaan sinun voimasta. ¶
12. Het opetethaan ihmisile sinun vallasta, ¶
sinun loistaavasta kuninkhaan vallasta. ¶
13. Sie olet ijänkaikkinen kuningas, ¶
sie hallittet sukupolvesta sukupolvheen. ¶
* Herraa oon luotettaava kaikissa mitä hän sannoo, uskolinen kaikissa mitä hän tekkee. * ¶
14. Herra auttaa kaikkii jokka kaađuthaan, ¶
ja nostaa kaikki alaspainetut. ¶
15. Kaikkin silmät oon kääntynheet sinhuun päin, ¶
ja sie ruokit heitä oikkeesheen aikhaan. ¶
16. Sie aukaset sinun kädet ¶
ja ruokit kaikkii, hyvälä. ¶
Toinen lukeminen ¶
3. Mutta minule se ei merkitte mithään jos tet tuomitetta tahi joku muu inhimilinen oikkeus tuomittee minun. ¶
4. Sillä minula ei ole tiettoo misthään mitä mie olen tehny väärin. Mutta en mie sen tähđen ole viaton, sillä Herra oon se joka tuomittee minun. ¶
5. Älkkää tuomittekkaa ennen aikkaa, ennen ko Herra tullee. Hän tullee tuomhaan esile kirkkautheen sen mitä oon korjattu pimmeytheen, ja tullee paljastamhaan syđämen ajatukset. Sillon tullee Jumala antamhaan joka yhđele sen ylistyksen/kiitoksen   mikä hänele kuuluu. ¶
Lukutekstit: ¶
Kuuntelema Herran sannaa! ¶
Oon kirjotettu: ¶
5. Mooseksen kirja, 30, 11-15 (kolmessakymmenessä) ¶
11. Nämät käskyt mikkä mie tääpänä annan sinule, ei olla sekä käsimättömät eikä kaukana poissa. ¶
12. Net ei olla taivhaassa, niin ette häyðyt sannoot: ”Kuka käipi taivhaassa meiðän eðestä noutamassa niitä alas, niin ette saatama kuulla niitä ja elläät niitten tahðossa.” ¶
13. Eikä net ole toisela puolela mertäkhään, niin ette häyðyt sannoot: ”Kuka käipi toisela puolela mertä noutamassa niitä, niin ette saatama kuulla niitä ja elläät niitten tahðossa.” ¶
14. Ei, sana oon juuri sinun likelä, sinun suussa ja sinun syðämessä, niin ette saatat elläät sen tahðossa. ¶
Kuuntelema Herran sannaa! ¶
Oon kirjotettu: ¶
Preevi roomalaisile 2, 13-16 ¶
13. Sillä ei ole net jokka kuulhaan lain sanat, jokka oon vanhurskhaat Jumalale. Ei ole, het jokka tehðhään niin ko laki sannoo, het oon vanhurskhaat. ¶
14. Sillä ko pakanat, joila laki ei ole, luonnosta tehðhään niin ko laki sannoo, oon het sitte itte oma laki, vaikka heilä laki ei ole. ¶
15. Het näytethään sillä ette lain käskyt oon kirjotettu heiðän syðämhiin. Ja heiðän omatunto toðistaa kans siitä ko heiðän ajatukset syytethään tahi puolustethaan heitä. ¶
16. Tämä tullee selväksi sinä päivänä ko Jumala Jeesuksen Kristuksen kautta tullee tuomittemhaan ihmisten salaisuuðet, niin ko olen sanonu minun evankeliuumissa. ¶
Saarnateksti: ¶
Kuuntelema Herran sannaa! ¶
Oon kirjotettu: ¶
Johannes 7, 14-17 (seittemessä) ¶
Jeesus astuu esile lehtimajajuhlan aikana. ¶
14. Oli jo keskelä juhla-aikkaa ko Jeesus meni ylös temppelile ja alkoi opettamhaan. ¶
15. Juutalaiset hunteerathiin siitä ja sanothiin: ”Miksi hänelä oon semmosta tiettoo, hän joka ei ole saannu minkhäänlaista opetusta?” ¶
16. Jeesus vastasi: ”Minun oppi ei ole minun, mutta se tullee häneltä joka oon lähättäny minun.” ¶
17. Kuka halluu tehðä hänen tahtoo, häyttyy ymmärttäät oonko oppi Jumalalta, tahi saarnanko mie omalta puolelta. ¶
En nyt piđä mennä yli ko oon punanen mies, sillä sitte mie olen huono esikuva tuole lapsele! ¶
Mutta eihän nyt nävykhään yhthään piilii ... ¶
Tunttuu hullulta seissoot tässä ođottamassa ... ¶
Voi, voi, tätä elämää! ¶
Tervettulemaa, Jeesus veli, meiðän armas, ¶
tervettulemaa ihmisenä! ¶
Emmä kethään niin kovin halluu kiittäät ja kunnioittaat, ¶
emmä kethään joka synttyy äitin lihasta ¶
Tuhanssii kiitoksii, tuhanssii kiitoksii, ¶
sulle, siunatule, nousthaan meiðän kiitokset. ¶
Mulla ei ole rahhaa. ¶
Tartten työtä. ¶
Työkontturhiin ¶
Oonko teilä työtä missä tienaa hyvin? ¶
Met saatama auttaat sinnuu näilä työmarkkinaavuila. ¶
Lähteekö  niistä rahhaa? ¶
Kutkuta kutkuta ¶
Eihän nyt niistä tule rikhaaksi kyllä ... ¶
... pikku ystäväni! ¶
Saarnateksti: ¶
Jeesus astuu esile lehtimajajuhlan aikana. ¶
14. Oli jo keskelä juhla-aikkaa ko Jeesus meni ylös temppelile ja alkoi opettamhaan. ¶
15. Juutalaiset hunteerathiin siitä ja sanothiin: ”Miksi hänelä oon semmosta tiettoo, hän joka ei ole saannu minkhäänlaista opetusta?” ¶
16. Jeesus vastasi: ”Minun oppi ei ole minun, mutta se tullee häneltä joka oon lähättäny minun.” ¶
17. Kuka halluu tehðä hänen tahtoo, häyttyy ymmärttäät oonko oppi Jumalalta, tahi saarnanko mie omalta puolelta. ¶
Lukutekstit: ¶
5. Mooseksen kirja, 30, 11-15 ¶
11. Nämät käskyt mikkä mie tääpänä annan sinule, ei olla sekä käsimättömät eikä kaukana poissa. ¶
12. Net ei olla taivhaassa, niin ette häyðyt sannoot: ”Kuka käipi taivhaassa meiðän eðestä noutamassa niitä alas, niin ette saatama kuulla niitä ja elläät niitten tahðossa.” ¶
13. Eikä net ole toisela puolela mertäkhään, niin ette häyðyt sannoot: ”Kuka käipi toisela puolela mertä noutamassa niitä, niin ette saatama kuulla niitä ja elläät niitten tahðossa.” ¶
14. Ei, sana oon juuri sinun likelä, sinun suussa ja sinun syðämessä, niin ette saatat elläät sen tahðossa. ¶
Preevi roomalaisile 2, 13-16 ¶
13. Sillä ei ole net jokka kuulhaan lain sanat, jokka oon vanhurskhaat Jumalale. Ei ole, het jokka tehðhään niin ko laki sannoo, het oon vanhurskhaat. ¶
14. Sillä ko pakanat, joila laki ei ole, luonnosta tehðhään niin ko laki sannoo, oon het sitte itte oma laki, vaikka heilä laki ei ole. ¶
15. Het näytethään sillä ette lain käskyt oon kirjotettu heiðän syðämhiin. Ja heiðän omatunto toðistaa kans siitä ko heiðän ajatukset syytethään tahi puolustethaan heitä. ¶
16. Tämä tullee selväksi sinä päivänä ko Jumala Jeesuksen Kristuksen kautta tullee tuomittemhaan ihmisten salaisuuðet, niin ko olen sanonu minun evankeliuumissa. ¶
Johanneksen evankeeliumi 8. luku värsyt 2-11. ¶
2. Varhain toisena aamuna hän tuli taas temppelhiin. Koko ihmisjoukko kokkontui hänen ympäri, ja hän istui opettamhaan heitä. ¶
3. Sitte kirjanoppinheet ja fariseukset tulthiin vaimon kansa jonka het olthiin ottanheet kiini aviorikoksessa. ¶
Het tuothiin hänen esile ¶
4. ja sanothiin: ”Mestari, tämän vaimon oon otettu kiini ko oli tekemässä aviorikosta. ¶
5. Mooseksen laki käskee meiđät kivittäät semmossii vaimoi. Mutta mitä sie sanot?” ¶
6. Näin het sanothiin ja freistathiin puijata häntä niin ette saatettais syyttäät häntä siitä. Jeesus kumartui alas ja kirjotti sormela maahaan. ¶
7. Mutta ko het jatkuuvasti kysythiin, hän oikasi sölän ja sanoi: ”Se teistä joka oon synnitön, saapi viskata sen ensimäisen kiven häntä vasten   .” ¶
8. Sitte hän kumartui taas ja kirjotti maahaan. ¶
9. Ko het kuulthiin sen, het jätethiin paikan, toinen toisen pörässä, vanhemmat ensisti. Lopuksi Jeesus oli siinä yksin, ja vaimo seisoi hänen eđessä. ¶
10. Sitte hän oikasi sölän ja kysyi: ”Vaimo, missä het oon? Eikö yksikhään ole tuominu sinnuu?” ¶
11. Hän vastasi: ”Ei, Herra, ei yksikhään.” Sitte Jeesus sanoi: ”En miekhään tuomitte sinnuu. Mene nyt, ja äläkä nyt tästä saakka ennää synttii tehe!” ¶
Lujeskelen schizofreenin päiväkirjaa. ¶
Hän tunsi ette puu kasuis sisälä hänessä. Ja ei hän saattanu liikkuut! ¶
Minkälainen puu se oli? ¶
Sii  tä hän ei sano mithään. ¶
Jumalan viisaus luomisessa . Virsi 104  ¶
13. Sie kastelet vaarat ylhäältä ¶
Sie täytät maan hetelmilä mitä sie annat ¶
14. Sie annat ruohon kassuut karjale  ¶
ja ihmisile kasvit miitä het saatethaan kylväta  ¶
Niin sie annat leivän tulla maasta. ¶
21. Nuoret jalopeurat kiljuthaan saalin pörässä ¶
ja tahðothaan Jumalan antamhaan heile ruokkaa. ¶
22. Sitte aurinko koitta, het naakithaan poijes ja panhaan rauhalisesti maata omhiin reikäpaikhoin. ¶
23. Sitte mennee ihminen työhöön ¶
ja tekkee työtä siksi ko ilta tullee. ¶
24. Herra, kunka monet oon sinun teot! ¶
Ja kaikki sie olet tehny viisauðela; ¶
mailma oon täynä sitä mitä sie olet luonnu, ¶
mitä sie olet luonnu leikkimhään meressä. ¶
Saarna yli Virren 104, 27- 28  ¶
… kaikki elämä pyssyy hengessä sinun pöy ð ässä .  ¶
”Kaikin oðotethaan sinnuu, Jumala, ¶
antamhaan heile ruokkaa oikkeesheen aikhaan. ¶
Sie tiputtelet heile, ja het kovothaan; ¶
sie aukaset käðen ja ruokit heiðät hyvilä lahjoila.“ (Virsi 104, 27 - 28) ¶
Kainunkielisessä virressä minkä laulama jälkhiin, oon kirjotettu: ¶
Joo, met ihmettelemä ko näjemä ja kokkeilema millälaila ”kaikki elämä pyssyy hengessä Jumalan pöyðässä.” ¶
Pöytä minkä koko aian valmistethaan. ¶
Ressursit mikkä oon siinä koko aian. ¶
Lähtheet mikkä koko aian uuðistethaan. ¶
Ruiðaksi ja monela muula kieleläki (- piian kainuksiki?) - oon sana “ressursi” usheen käytetty sana. ¶
Sana “ressursi” paljastaa oman alun. ¶
Justhiin “alku” oon sen merkitys. “Lähðet”. ¶
“Se mikä kuohuu ylös, koko aian kuohuu, kuohuu maasta ylös.” ¶
Pöyðän oon valmistettu. Jumalan pöyðän oon runshaasti valmistettu. ¶
”Kaikin oðotethaan sinnuu antamhaan heile ruokkaa oikkeesheen aikhaan. ¶
Sie tiputtelet heile, ja het saatethaan kovota; ¶
sie aukaset käðen ja ruokit heiðät hyvilä lahjoila.“ ¶
”Kaikin oðotethaan sinnuu.“ virsi 104 sannoo. ¶
Kaikin piðethään saaða ruokkaa tästä pöyðästä. ¶
Puut piðethään saaða juoða, kasvit, elläimet, ihmiset piðethään saaða ruokkaa. ¶
”Sie annat ruohon kassuut karjale  ¶
ja ihmisile kasvit miitä het saatethaan kylväta  ¶
Niin sie annat leivän tulla maasta...” (Värsy 14) ¶
”Ko aurinko koitta, .... sitte ihminen mennee työhöön ja tekkee työtä siksi ko ilta tullee.”, ¶
sannoo virren kirjottaaja. ¶
Ihmiset saaðhaan ruvan tästä pöyðästä heidän työn tekemisen kautta. ¶
Ihmiset jahðithaan, kovothaan, kylväthään, kulttiveerathaan, tehðään työtä. ¶
Ja met luoma uuðesti - erilaisila tavoila ja enämen tahi vähemän - ¶
kylvämiselä, kulttiveeramisela, luontomaisemaa kulttuurimaisemhaan. ¶
Meilä oon tarpheelista tehðä niin, ¶
niin met ihmiset tulema kylläiseksi, saama sitä mitä tarttema elämhään, Jumalan pöyðästä. ¶
Niin ihmiset täälä Finmarkussa oon tehneet, tuhansii vuossii. ¶
Oon löyðetty jälkkii ihmisistä jokka oon kuulunheet erilaishiin aikakaushiin ja kulttuurhiin 10.000 vuotta. ¶
Ja meiðän aiasta met esimerkiksi näjemä virtalinjat veðettynä yli vaarat ja tunturit, linjat mikkä muistelhaan meiðän oman aian kulttuurista, työstä- ja elämäntavasta.  ¶
“Oi Herra suuri ¶
Ko ihmettelen tässä... Ja tieðän, kaikki elämä pyssyy hengessä Jumalan pöyðässä.” ¶
Pöyðän oon valmistettu, runshaasti valmistettu. ¶
Ja virsi 104 puhhuu ihmetyksestä, kunnioituksesta, ja kiitolisuuðesta pöyðästä ja sen lahjoista. ¶
Mutta: Millälaila met likennemä tätä pöyttää? ¶
Minkälainen oon meiðän ressursinpito? ¶
Likennemäkö ihmetykselä? Kunnioituksela? Ylistyslaulula? ¶
Varovaisuuðelako? ¶
Otamako huomiota heihiin - kaikhiin olenthoin jokka saaðhaan ruokkaa tästä pöyðästä? ¶
Tahi likennemäkö ahneuksela? ¶
Tuhlaamako met sillä millä toiset olis pitänheet tulla kylläiseksi? ¶
Tuliskhoon tapattumhaan ette meiðät ihmiset yhthenä päivänä ajettais poijes tästä pöyðästä? ¶
Jos met unheettaisima meiðän likimäiset, meiðän likimäiset muutoin mailmassa ja sukupolvet jokka tulhaan jälkhiin meitä? ¶
Emmä nyt ole järjettömii/ - mielettömii -, epäkunnioittaavii ja häppeemättömmii ¶
ko sekkainnuma luonthoon, käytämä ressurssiista, ¶
ko luoma kulttuurimaisemaa missä met ja meiðän jälkiläiset tulema elämhään, ¶
ko met tehemä työtä meiðän ruvan eðestä. ¶
Meistä oon tulheet sepät maanpruukarit, luonnonmuuttaajat, ressursiin käyttääjät. ¶
Se ei piðä saaða meitä unheettamhaan ette metki olema kiini siitä mikä oli siinä ennen ihmisten teosta, ¶
ette met olema kiini siitä mikä kuohuu ylös, siitä mitä Jumala luopi ja anttaa. ¶
”Kaikin oðotethaan sinnuu, Jumala, ¶
antamhaan heile ruokkaa oikkeesheen aikhaan. ¶
Sie tiputtelet heile, ja het kovothaan; ¶
sie aukaset käðen ja ruokit heiðät hyvilä lahjoila.“ ¶
Kunnia olkhoon Isän ja Pojan ja Pyhän Hengen joka oli, oon ja tullee olemhaan tosi Jumala iänkaikkisesta iänkaikkisheen! Amen.  ¶
Jokhoon mie ostan kirjan? ¶
Vivi matkii tasan siitä ette mie pitäisin lukkeet enämen sievälitteratuurii. ¶
Hyvvää päivää. ¶
Oonko sulla hyvä kirja? ¶
Meilä oon vain primukuvasarjoi ja miestenlehtii. ¶
Joo, joo, saan sitte jättäät sievälitteratuurin lukemisen toisheen kerthaan. ¶
Hirmuisesti ihmissii, ja vain yks kassa ... ¶
Ja teknikki ei tietenkhään toimi. ¶
Halloo, kuka tiettää paljonko tämä fiili maksaa? ¶
Ja kaikista lisäksi, mies minun etupuolela halluu maksaat rahala ... ¶
Voi, ... ¶
Mie uskon ette mulla oon tässä nokko pikkurahhaa! ¶
Tässä lukkee käärmheistä. ¶
Pyyttoni saattaa syöđä vaikka sian! ¶
Ja se nieläissee sen ehheenä! ¶
Viivi, auta minnuu!!! ¶
Mikä se oon? ¶
Luulen ette nukattin. ¶
Palmusunnuntaina 2012 Lemmijovessa ¶
Kainulais-/rui  ð  alaisjumalanpalvelus ¶
Oon kirjotettu Johanneksen evankeeliumissa, 12. luvussa, värsyt 12-15 ja 23-24. ¶
12. Päivää jälkhiin se iso ihmisjoukko mikä oli tullu juhlhiin, sai kuula ette Jeesus oli tulemassa Jerusaleemhiin. ¶
13. Het otethiin sitte palmuoksii ja menthiin ulos häntä vasthaan, ja het huuðethiin: ¶
Hosianna! Siunattu olkhoon hän, ¶
joka tullee Herran nimheen, ¶
14. Mutta Jeesus löysi nuoren aasin ja istui sen sölkhään, niin ko oon kirjotettu: ¶
15. Älä pölkkää, Sionin tytär! Katto, sinun kuningas tullee istuin aasin varsan sölässä. ¶
23. Mutta Jeesus vastaa heile ja sannoo: Tiima oon tullu ko Ihmisen Pojan kirkastethaan! ¶
24. Totisesti, totisesti mie sanon teile: Jos nisun jyvä ei puttoo maahaan ja ei kuole, niin se jääpi yksin. Mutta jos se kuolee, niin se tuopi paljon hetelmää. ¶
Näin oon Herran sanat. ¶
Jeesus rattastaa Jerusaleemhiin ¶
ja hän saapi kuninkhaalisen kunnioituksen. ¶
Rästin histooriasta met jo tunnema. ¶
Kihlatuorestaina – petos; ¶
pitkeperjantaina – kansa käänttyy häntä vasthaan, tappio. ¶
Virressä minkä met tulema laulamhaan,  Hosianna, laula Jeesuksele, ¶
oon tämä vaittelu, ¶
kolmannessa värsyssä:  kuolemhaan ja hauthaan päin. ¶
Voitto – ja tappio. ¶
Ylistyslaulussa oon alakuloisuutta, surruu tahi kippuu. ¶
Tunnema ittestä Jeesuksessa: ¶
meilä oon iloista aikkaa, riemuu, ¶
aikkaa ko kaikki onnistuu, mennee hyvin, kaikin oon iloiset meiðän kansa. ¶
Ja sitte: Meilä oon aikkaa ko olema vaivassa, pettymyksessä, katkeruuðessa, ¶
aikkaa ko kaikki mennee väärin, jäämä yksin seisomhaan. ¶
Muutamiile tapattuu siitä enämen ko toisila. ¶
Muutamiile vaittelu koskee kovin, ¶
toisile se oon tavalista. ¶
Joskus piian met tunnema ette ilossa oon osa surruu, ¶
alakulosiuutta ja kippuu. ¶
Iloisissa taphauksissa oon usheen kuitenki kipu: ¶
toinen jättää toisen, tauti, kuolemantaphaus ¶
-  siinä oon jotaki, ilossaki. ¶
Se oon muistutus siitä ette kaikki elämä mennee kuolemaa vasthaan. ¶
Jeesus tunttee sen saman levottomuuðen elämässä, ¶
ja piian sen saman alakuloisuuðenki ¶
- hän näki ette voitontulo tulisi muuttumhaan tappioksi. ¶
Näin hän oon tosi ihminen: ¶
hän jakkaa olot meiðän kansa. ¶
Hän oon kokonhaansa meiðän puolela, ¶
samhaan aikhaan hän oon kokonhaansa Jumalan puolela. ¶
Siitä syystä kristilinen usko oon sanonu hänen toðeksi Jumalaksi ja toðekesi ihmiseksi. ¶
Mutta justhiin tämä ette Jeesus oon meiðän puolela, ¶
ja Jumalan puolela, ¶
anttaa palmusunnutaimuisteluksele, ¶
tulole Jerusalemhiin, häntä kunnioittemisele, ¶
ja risthiinnaulittemisele siitä jälkhiin, ¶
jotaki muuta ko taas vielä kerran esimerkin inhimilisesta voitosta ja tappiosta. ¶
Hän oon osa meiðän iloista ja voitoista ¶
- ja hän viepi meiðät uutheen elämhään. ¶
Hänelä oon kans kuva nisuviljasta mikä puttoo maahaan ja kuolee. ¶
Mutta sitte se kanttaa rikhaasti hetelmää. ¶
Hän mennee tappiosta voitthoon, ¶
kuolemasta uutheen elämhään. ¶
Jeesusta kunnioitethaan kuninkhaalisesti. ¶
Virressä met laulama  Loistottomasta kunninkhaasta. ¶
Ihmiset kyllä oðotethiin kuninkhaalista loistoo, ¶
kuningasta joka oli mahtaava ja väkkeevä, ¶
jolla oli toimintakyky ja joka haluis viskata roomalaiset ulvos. ¶
Mutta hän joka istui aasin sölässä, oli loistoton. ¶
Se oli pettymys. ¶
Se oli osa siitä syystä miksi ihmiset käännythiin häntä vasthaan, ¶
miksi Juudas kavalsi hänen. ¶
Mutta met tieðämä ette ei se siheen loppunu. ¶
Päässiispäivän sanoma oon:  kuoleman oon nielty voitthoon (Jeesus ellää, hauta halkesi). ¶
Trageedia oon kääntyny elämäksi, voitoksi. ¶
Joo, hän oli kuningas, Kuningas loistoton, ¶
Herra yli kuoleman. ¶
kaikki tämä soipi Palmusunnuntaina: ¶
Kunninkhaan kunniotteminen ¶
trageedia, kuolema, ¶
mutta kans ylösnuoseminen, uusi elämä. ¶
Kattoma etheenpäin: kuoleman yli tulhaan kerran voittamhaan. Hän oon Kuningas. ¶
Elämän Kuningas. ¶
Herra! Mie olen tullu tänne sinun pyhhään talhoon kuulemhaan mitä sie, ¶
Herra Jumala, minun Luoja, ¶
sie, Herra Jeesus, minun Vapattaaja, ¶
sie, Pyhä Henki, minun lohðuttaaja elämässä ja kuolemassa, ¶
aiot saarnata minule. ¶
Herra! Aukase nyt minun syðämen sinun Pyhän Hengen kautta, ¶
niin ette mie sinun sanan kautta opin suremhaan minun synttii, ¶
ja elämässä ja kuolemassa uskomhaan Jeesuksheen, ¶
ja joka päivä tekemhään parannuksen pyhässä elämässä. ¶
Sen kuulisit ja tekisit sie Jeesuksen Kristuksen kautta. ¶
Rakas seurakunta. ¶
Armo olkhoon teile ¶
Ja rauha Jumalalta, meiðän Isältä, ¶
Ja Herralta Jesukselta Kristukselta. ¶
Kyrie eleison ¶
Kyrie eleison, Jumala meiðän Isä, armatta minnuu. ¶
Kriste eleison, Herra Kristus, armatta minnuu. ¶
Kyrie eleison, Pyhä Henki, armatta minnuu. ¶
Pappi: ¶
Kunnia olkhoon Jumalale korkkeuðessa! ¶
Seurakunta: ¶
Ja rauha maan pääle, ja ihmisile hyvä tahto! ¶
Oon kirjotettu ... Joh. 12,12-15.23-24 ¶
Näin oon Herran sanat. ¶
Tunnustama meiðän pyhän uskon. ¶
(Seurakunta noussee seisomhaan.) ¶
Mie uskon Jumalhaan, ¶
kaikkivaltiaisheen, ¶
Taivhaan ja mailman luojhaan. ¶
Mie uskon Jeesuksheen Kristuksheen, ¶
Jumalan ainutsyntyisheen Poikhaan, ¶
meiðän Herrhaan, ¶
sikkiintyny Pyhän Hengen kautta, ¶
jonka Neittyt Maaria synnytti, ¶
piinattu Pontius Pilatuksen alla, ¶
risthiinnaulittu, kuollu ja hauðattu, ¶
meni kuolemanvaltakunthaan, ¶
nousi ylös kolmantena päivänä, ¶
meni taivhaasheen, ¶
istuu Jumalan kaikkivaltihaan ¶
Isän oikkeela puolela ja tullee takasin tuomittemhaan elläävii ja kuolheita. ¶
Mie uskon Pyhhään Henkheen, ¶
pyhhään tavalisheen kirkhoon, ¶
pyhhiin valtakunthaan, ¶
synttiin antheeksi antamisheen, ¶
ruumhiin ylösnousemisheen, ¶
ja ikuisheen elämhään. ¶
Esirukkous ¶
Apuliturgi: ¶
Ole, Jumala, luppaukses jälkkheen leskiin suoja ja orpolasten isä. ¶
Anna kaikile sairhaila ja surulisile lievitystä ja lohðutusta, ¶
Tule armolisesti avuksi kiusatuile, ja heile jokka oon kuoleman häðässä. ¶
Ole heiðän voima, jokka kärsithään ahðistusta Jesuksen nimen tähðen. ¶
Anna rauhalisen ja onnelisen yhteiselämän, hyvän ja otolisen sään, oikkeemielisen ja kristilisen neuvon meiðän työhöön! ¶
Presten: ¶
Isä meiðän joka olet taivhaassa! ¶
Pyhitetty olkhoon sinun nimi; ¶
likennytkhöön sinun valtakunta; ¶
tapattukhoon sinun tahto, ¶
niin maassa, niinko taivhaassa; ¶
anna meile tänä päivänä ¶
meiðän jokapäiväsen leivän; ¶
ja anna meile meiðän synnit antheeksi, ¶
niinko metki annama antheeksi meiðän velvolisile; ¶
ja älä johðata meitä kiussauksheen; ¶
mutta päästä meiðät pahasta. ¶
Sillä sinun oon valtakunta, ¶
ja voima, ¶
ja kunnia ijänkaikkisesti. ¶
Pappi: ¶
Ylistämä Herraa ¶
Seurakunta nousee ja laulaa: ¶
Jumalale kiitos. Halleluujaa, Halleluujaa, Halleluujaa ¶
Pappi: ¶
Ottakkaa vasthaan Herran siunauksen: ¶
Herra siunatkhoon sinnuu ja varjelkhoon sinnuu! ¶
Herra antakhoon kasvot loistaat sinun yli ja olkhoon sinule armolinen! ¶
Herra kääntäkhöön kasvot sinun pääle ja antakhoon sinule rauhan! ¶
Seurakunta laulaa: ¶
Herra! ¶
Mie kiitän sinnuu ¶
sillä ko sie olet opettanu minule mitä sie halluut ette mie piðän tehðä. ¶
Auta nyt minnuu, minun Jumala, ¶
sinun Pyhän Hengen kautta ¶
ja Jeesuksen Kristuksen tähðen ¶
niin ette mie säilytän sinun sanan puhthaassa syðämessä, ¶
lujennun uskossa, ¶
parannun pyhässä elämässä ¶
ja saan lohðutuksen elämässä ja kuolemassa! ¶
Aamen Jeesuksen nimheen. ¶
TOIMIPLAANA ¶
KVÄÄNIN KIELTÄ JA KULTTUURIA VARTEN ¶
TROMSSASSA 2017 - 2020 ¶
Kvääninkielinen käänös: ¶
Omasvuonon kielikeskus – Storfjord språksenter ja Kainun institutti – Kvensk institutt 2017 ¶
SISÄLYS 1. Alkusanat 1.1. Tavusta 1.2. Määrittelyt ja sanoitten merkitykset 1.2.1. Kväänit 1.2.2. Kvääni-sanasta 1.2.3. Kväänin kieli 1.2.4. Kväänin kielen tila 1.2.5. Suomen ja kväänin kielen rajoista 2. Kväänin kieli ja kulttuuri Tromssan fylkissä 2.1. Fylkinkomuunin tehtävät 2.2. Tekijät ja ossaaminen 3. Fokusalat 3.1. Lisätä tietoa kväänitten histooriasta, kulttuurista ja identiteetistä 3.1.1. Kulttuurimuistot 3.1.2. Biblioteekki 3.2. Kväänin kielen vahvistaminen ja näkyväksi tekeminen 3.2.1. Kväänin kieli julkisissa paikoissa 3.2.2. Kväänin kieli ja koulutus 3.3. Kynsti, kreativiteetti ja kulttuurinen yhtheistyö 4. ¶
Litteratuuri ¶
Kuka mie olen ja kekkä met olema? ¶
Meilä monila täälä pohjasessa oon kväänijuuret. Met olema kolmenkansanmöötin ihmiset - ja net kolme kansaa oon kväänit, saamelaiset ja norjalaiset. Joilekki tämä histooria oon hyvin tuttu, toisile se oon vielä tuntematon. ¶
Fylkinraati uskoo semmosheen pohjas-aloitten politikkhiin jossa ihminen oon tärkeä. Se meinaa sitä ette met kans haluamma nostaat esile sen kulttuuririkkhauen mikä täälä oon. Kväänin kieli ja kulttuuri oon luonolinen osa Pohjas-Norjan kulttuurihistooriaa. Tästä met piämä olla enämen tietoset ja ylpeät. Met uskoma ette se oon hyvä ihmisille, mutta se oon kans resyrs​i​ koko Tromssan fylkile. Vahva identiteetti eesauttaa itteluottamusta ja luomisvoimaa. Yhtheinen histooria ja se ette otama kaikki resyrsit käytthöön, oon pohja ko pykkäämä hyvän tulevaisuuen täälä pohjasessa. Met saatama tehä jotaki paikalisesti ja regiunaalisesti, mutta suurempi ylösnostaminen vaatii nasjunaalin satsauksen. ¶
Tromssan fylkinkomuuni haluaa olla​ ​eeläkävijä ko työtelhään kväänin kielen ja kulttuurin vahvistamisen etheen. Tämän toimiplaanan aikahorisontti oon neljä vuotta. Se olkhoon lähtölaukhaus sille pitkäaikaselle työle millä vahvistethaan tätä ossaa meän kulttuuria, koko fylkissä.  ¶
Met toivoma ette saama lapset ja nuoret myötä. Heissä oon meän tulevaisuus. ¶
Ko tehemä yhtheistyötä sepitten aktööritten kanssa, saatama yhessä eistäät kväänin kieltä ja kulttuuria. ¶
Mie kyllä iloitten jatkosta! ¶
Fylkinneuvos tervheyttä, kulttuuria ja elinkeinoja varten 1. ALKUSANAT  ¶
Pohjas-Norja oon histoorialisesti ollu monikulttuurinen yhtheiskunta jossa oon asunu ja asuva usheita etnisiä joukkoja niin ko saamelaiset, kväänit ja norjalaiset. Arvelhaan ette tääpänä Norjassa oon suunile 10000-15000 kvääniä. Tromssan ja Finmarkun fylkissä oon suuri määrä kvääniasukkhaita. Kväänit oon tunnustettu nasjunaaliksi minoriteetiksi, mutta kuiten harvat tietävä kväänitten kulttuurista, kielestä ja histooriasta. Kväänikulttuuri oon saanu suuren häpeästämppelin, ja kväänit oon olheet kovan norjalaistamisprosessin alla yli sata vuotta. 70-luvula perspektiivi minoriteetitten suhtheen muuttui sekä nasjunaalisesti ja internasjunaalisesti, ja se lisäsi ymmärystä sekä saamen ja kväänin kielen ja kulttuurin ympäri koko Pohjas-Norjassa. Kväänin kieli ja kulttuuri oon kuiten vieläki kovan painostuksen alla ja sen tähen monessa paikassa kuolemassa. ¶
Tromssan fylkinkomuuni haluaa ottaat eesvastauksen ette tämä tärkeä osa pohjasesta kulttuuririkkhauesta säilyy ja kehittyy, ja fylkinkomuuni oon sen tähen tehny tämän toimiplaanan. Komunaali- ja uuistusdepartementti oon antanu 300.000,- tähän työhön. Tämä toimiplaana oon ensimäinen jonka julkinen hallintaorgaani Norjassa tekkee kväänin kielen ja kultuurin vahvistamista varten. ¶
Tromssan fylkinkomuuni tunnustaa ette tarvithaan ison noston ette kväänin kielelä ja kulttuurilla olis paremat maholisuuet säilyät kans tulevaisuuessa. Tarvithaan tekoja ja strategioita komuunitasala, regiuunitasala ja nasjunaalisella tasala. Tämä toimiplaana vahvistaa kväänin kieltä ja kulttuuria Tromssan fylkissä, ja plaana näyttää kunka Tromssan fylkinkomuuni itte saattaa vahvistaat kväänin kieltä ja kulttuuria plaana-aijala 2017-2020. Jos meinathaan onnistuat niin pittää saaha nuoret myötä. Se oon juuri nuoret jokka ottava perintheet ja kielen myötä uuele aijale. ¶
Tämä toimiplaana oon alku sille pitkäaikaselle työle jolla fylkinkomuuni nostaa esile kväänin kielen ja kulttuurin Tromssan fylkissä. Tromssan fylkinkomuuni haluaa työtelä ahkerasti ette kans nasjunaalisella tasala nostethaan kväänin kieltä ja kulttuuria, niin ette kieli ja kulttuuri siirtyy etheenpäin tulevaisuutheen. Komunaali- ja uuistusdepartementti oon syksylä 2016 alkanu oman nasjunaalisen plaanatyön kväänin kieltä ja kulttuuria varten. Tromssan fylkinkomuunin toimiplaana tullee olemhaan tärkeä meininkidokumentti tähän. ¶
Tromssan fylkinkomuuni oon järjestänny seminaaria, kokkoontumisia ja pyytäny kans meinikipreiviä, niin ette fylkinkomuuni sauttais hyvän kontaktin kvääniaktööritten kanssa. ¶
Prosessin aikana oon hoksattu ette tarvittemma enämen yhtheistyötä erilaisten kväänimiljöitten ja intressijärjestöitten, faakimiljöitten ja hallintatasoitten välilä. Paremalla yhtheistyölä saatama yhessä vahvistaat kväänin kieltä ja kulttuuria, niin ette sillä oon luonolinen paikka pohjasnorjalaisen monikulttuurisuuen joukossa. ¶
Toimet tässä toimiplaanassa oon pääasiassa semmoset ette niihin ei tarvitte ulkopuolista rahhaa. Toimiplaanan meininki oon lisätä tietoa ja ymmärystä fylkinkomuunin sisälä ja kans fylkinkomuunin yhtheistyöpartneritten joukossa. Tämä toimiplaana näyttää ette Tromssan fylkinkomuuni haluaa alkaat työn, nostaat kväänin kielen ja kulttuurin myötä julkishiin plaanadokumentthiin ja pitkäaikashiin strategihoin. ¶
Visjuuni  ¶
Kväänin kielen ja kulttuurin uusi voima!  ¶
Päämoolit ● Kaikila Tromssan fylkissä pittää olla tieto ja tietämys siitä ette kväänin kieli oon luonolinen osa meän pohjasnorjalaista kulttuuririkkhautta ● Lapsila ja nuorila joila oon kväänitavusta, pittää olla maholisuus kokeat kväänikulttuuria ja kulttuurihaamuja ja kans olla ylpeät niistä ● Kaikile lapsile pittää antaat maholisuuen opastuat kväänin kielheeni, oppiat kielen ja vieä kulttuuria etheenpäin omala luomisvoimala  ¶
Fokusalat ● Lisätä tietoa kväänitten histooriasta, kultuurista ja identiteetistä ● Vahvistaat ja nostaat esile kväänin kielen ● Kynsti, kreativiteetti ja kulttuurinen yhtheistyö 1.1 Tavusta  ¶
Fylkinplaanassa (2014-2025) kväänistä puhuthaan omassa kapittelissa Pohjasalat-teeman alla: «​ Kväänit oon nasjunaalinen minoriteetti jolla oon pitkä histooria Tromssan fylkissä.  ¶
Kväänin kielen ja kulttuurin revitaliseeraustyöhön tarvithaan julkisten hallitusherrojen apua. Julkisille hallitusherroile oon tärkeää kommuniseerata organisasjuunitten ja institusjuunitten kans kväänikentällä, niin ette kväänitten ääni kuuluu. Institusjuunit niin ko Haltiin kväänisentteri, Omasvuonon kielikeskus ja Paaski-festivaali oon tärkeät koko pohjas-aloitten perspektiivissä.  ¶
Tämä toimiplaana tullee olemhaan tärkeä työkalu jolla fylkinkomuuni saattaa realiseerata oman pohjas-aloitten strategian, eli ​ Auttaat kväänin kielen ja kulttuurin kehittymistä. ​Tämä toimiplaana antaa konkreettiset toimet​ ​joita fylkinkomuuni itte voi panna alule. Samala toimiplaana nostaa esile net keskheiset ja nasjunaalit haastheet joita kväänin kielelä ja kulttuurilla oon.  ¶
Saame, kvääni, romanes ja romani oon tunnustettu regiuuni- tahi minoriteettikieliksi Norjassa. Kielet oon suojattu ​ Euroopparaatin regiuuni- tahi minoriteettikielitten sopimuksessa ​ (Europarådets pakt om regions- eller minoritetsspråk), ja Norjan kielipolitikin moolina oon suojela nasjunaalisia minoriteettikieliä. Tämä mooli oon kirjattu usheissa isotinkamellingissä, Norjan laissa ja määräyksissä ja kans internasjunaalisissa sopimuksissa.  ¶
Tromssan fylkintinka päätti desemperikuussa 2014 kansanvaatimuksen jälkheen yksimielisesti tukeat vaatimusta ette kväänin kieli nostettais tasalta II tasale III Eurooppalaisessa regiuuni- tahi minoriteettikielitten sopimuksessa ​. Samanlaisen päätöksen oon tehnheet kans kaikki kuusi Pohjas-Tromssan komuunia ja Finmarkun fylkintinka.  ¶
Rammekonvensjon om vern av nasjonale minoriteter ​-konvensjuunissa sanothaan ette Norja oon velvolinen kväänitten suhtheen jokka oon nasjunaalinen minoriteetti. Lisäksi näissä YK-konvensjuunissa sanothaan ette Norja oon velvolinen kväänitten suhtheen: FN-konvensjonen av 1966 om sivile og politiske rettigheter ​ ja ​ FN-konvensjonen fra 1966 om økonomiske, sosiale og kulturelle rettigheter ​. Norjan velvolisuuet tuleva esile kans lisäprotokollista jokka Norja oon ratifiseerannu ja siitä, kunka YKn ihmisoikheuskomitea oon tulkittennu konvensjuunia. 1.2 Määrittelyt ja sanoitten merkitykset 1.2.1 Kväänit  ¶
Kväänilä meinathaan kielelistä ja etnistä minoriteettia Pohjas-Norjassa, jos heän esivanhemat siiryit Norjhaan Pohjas-Suomesta tahi Pohjas-Ruottista. Ei ole olemassa mithään julkista statistikkia siitä kunka moni tuntee ittensä kvääniksi tääpänä. Julkisissa dokumenteissä sanothaan ette kväänejä oon suunnile 10.000-15.000. Kvääniorganisasjuunit itte oon joskus käyttänheet lukua 30.000-50.000. Kväänit ovat ​ het joila oon suomenkielinen tahi suomalainen kulttuuritavusta, ja jokka siiryit Ruijhaan ennen vuotta 1945, ja heän jälkeläiset, mutta tyhä jos tämä tavusta koethaan jollaki laila relevantiksi. . 1  ¶
Dokumentit muisteleva ette kväänit oon olheet ja asunheet Tromssan fylkissä jo 1500-luvula​. ¶
Tromssan universiteetin tekemässä tervheystutkimuksessa vuojelta 1987-1988 sanothaan ette 26 % Pohjas-Tromssan asukkhaista muistelee ette heilä on kvääni-/suomalaistavusta. ¶
Tääpänä monet kväänit asuva kaupungeissa, tradisjunaalisten kvääniasumapaikoitten ulkopuolela, ja oon syntyny uusi into revitaliseerata kväänin kielen ja kulttuurin. ¶
Paljon oon diskuteerattu ja kiistelty kvääni-sanasta. Joilaki aloila kvääni-sana oon ymmäretty hyvin negatiivisesti ja ihmiset ei ole halunheet käyttäät sannaa ollenkhaan. Het oon enämen tykänheet sanoista norjan-suomalainen tahi suomensukunen, ja kielen het oon käskenheet suomen kieleksi. Isotinkamellingissä nr. 15 (2000-2001) rejeerinki sannooki ette oon pitkät 2tradisjuunit käyttäät sannaa  norjankielisennä terminä, mutta ette monet minoriteettiryhmässä itte tykkäävä käyttäät termiä  tahi . ¶
Vuonna 2012 hallitusherrat päätit ette minoriteetin viralinen nimi muutethaan sanasta ​ kvener sanaksi ​ kvener/norskfinner ​. Tällanen parallellinen kvääni ja suomi -sanoitten käyttö ei ole vieras Tromssan fylkissäkhään. Monissa paikoissa Tromssan ja Finmarkun fylkissä oon käytetty välistä sannaa kvääni ja kväänin kieli, ja välistä suomi ja suomen kieli.  ¶
Tääpänä kvääni-sana ei kuiten ole negatiivinen sana Tromssan fylkissä. Met fylkinkomuunissa olema hoksanheet ette ihmiset meän fylkissä oon ylpeät kvääni-sanasta. Sen tähen tässä toimiplaanassa ei käytetä sannaa ​ norjansuomalainen ​. Tromssan fylkinkomuuni kuiten toivoo ette tämä toimiplaana inkludeeraa kaikki ihmiset joila oon suomalainen tavusta tahi kväänitavusta. 1.2.3 Kväänin kieli  ¶
Kväänin kielelä meinathaan suomalais-ugrilaisista ja uralilaisista kieltä joka oon likisukua suomen kielele ja meänkielele . Kväänin kieli on kväänitten äitinkieli. Kväänin kieli 3hyväksythiin omaksi kieleksi Norjassa vuona 2005. ¶
Kväänin kieli oon ensinä suulinen kieli, vaikka oonki olemassa jonkuverran kvääninkielistä kirjalista materiaalia. Kvääninkielistä materiaalia ei tehä vielä niin paljon. Vuonna 2007 avathiin Kainun institutti – Kvensk institutt, kväänin kielen ja kulttuurin nasjunaalinen sentteri. Sentterin tehtävhiin kuuluu kväänin kirjakielen normeerinki. ¶
Kväänitten norjalaistaminen oli hirmu ankaraa, ja sitä kesti 1970-luvule saakka, mutta eelheen vielä 1950-luvula oli olemassa vahvoja kväänikielimiljöitä Tromssan ja FInmarkun fylkissä. Tääpänä oon rohki harvat jokka puhuva kväänin kieltä äitinkielenä. ¶
Kielelinen ja kulttuurinen yhtheys kväänin kielen, meänkielen ja pohjassuomalaisten murtheitten välilä, oon Pohjaskalotilla vahva. Tämän toimiplaanan prosessissa moni oon 2 ​St.meld. nr. 15 (2000-2001):Nasjonale minoritetar i Noreg - Om statleg politikk overfor jødar, kvener, rom, romanifolket og skogfinnar 3 ​Tornionlakson suomi eli meänkieli oon kieli joka kehittyi siinä osassa suomenkielistä Pohjaskalottia mikä eelheen kuului Ruotthiin sen jälkheen ko Suomesta tuli osa Ryssää suomensoan jälkheen vuona 1809. Itte sana meänkieli merkittee «meän kieltä». Tätä sannaa tornionlaksolaiset oon käyttänheet jo kauvoin, ja sillä erotethiin toisisthaan Tornionlakson suomi («meän kieli») ja tavalinen suomenkieli Suomessa (Wikipedia). toivonu ette Tromssan fylkinkomuuni freistaa ​ kattoot maarajoitten ylitte. ​Kväänin kielihän oon tärkeä avvain ihmisten välisheen kontakthiin ja yhteistyöhön Pohjaskalotilla. 1.2.4. Kväänin kielen tila  ¶
Vuonna 2010 alotethiin tutkimusprosjektin jossa kaheksen universiteettiä kuuessa eurooppalaisessa maassa tutkit Euroopan minoriteettikieliä. Tämä Eldia-prosjekti (European Language Diversity for All) lähätti raportin Norjan hallitusherroile​ ​vuona 2013 . 4  ¶
Raportti muistelee ette kväänin kielen tila oon rohki heikko. Baromeetterissä jossa mitathaan minoriteettikielten elhoonjäämismaholisuuksia, kväänin kieli menestyi huonoimin. Vaikka kväänin kielelä oon status nasjunaalisenna minoriteettikielenä, ja vaikka kirjakieltä standardiseerathaan, oon kväänin kielen käyttö opetuksessa, mediassa ja julkisissa paikoissa aivan mitätön. ¶
Tutkimustuloksissa toethaan ette kväänin kieli oon vaarassa kuola kokonhansa pois, ja toethaan ette «effektiiviset toimet pittää alottaat heti varsin, niin ette kieli ei kokonhansa katoa». ¶
Tromssan fylkinkomuuni tunnustaa ette kriittisesti uhattu kieli, niin ko kväänin kieli, tarvittee omat strategiat ja toimet ette kieli säilyy. Tromssan fylkinkomuuni tahtoo ette komuunit ja valtio häytyvä kans tehä omat toimiplaanat kväänin kielen ja kultuurin vahvistamista varten. 1.2.5. Suomen ja kväänin kielen rajoista ¶
Histoorialisesti sanoja kvääni ja suomi oon käytetty risthiin rasthiin. Sen jälkheen ko kväänin kielestä tuli viralisesti oma kieli, niin näitä sanoja alethiin käyttämhään tarkemin ja kans poliittisesti. Suomen kielelä meinathaan sitä kieltä jota puhuthaan Suomessa, ja kväänin kielelä meinathaan sitä kieltä jota puhuthaan Norjassa. ¶
Kouluissa ja opetusplaanoissa näitä sanoja kuiten käytethään vielä toinen toisesta. Meininkipreivit joita kvääniorganisasjuunit oon lähättänheet toimiplaanaa varten, näyttävä ette kvääniorganisasjuunit ja institusjuunit näkevä kielikysymyksen kukanenki vähä eri vinkkelistä. Se oon selvä ette haluthaan konkreettisia toimia kväänin kieltä varten. Samala kuiten osa Tromssan fylkin kväänimiljööstä tahtoo käyttäät suomen kieltä työkaluna omassa revitaliseerinkityössä. Sen tähen ko kvääninkieliset opettajat vielä vailuva ja eläväiset kielimiljööt oon pienet, niin suomen kieli saattaa olla järkevä apu. Jokku saattava löytäät kväänitietosuuen ja -intressin suomen kielen kautta. Tromssan fylkinkomuuni oon ymmärtänny ette kväänimiljööt haluava pittäät vaarin sekä kväänin kielestä ja suomen 4 ​ ​http://www.eldia-project.org/index.php/en/news-events-ac/press-releases/452-fin-suomalais-ugrilaisia- vaehemmistoekieliae-tutkinut-eu-projekti-on-paeaettynyt kielestä, ja ette fylkinkomuunin häytyy työtelä molempien etheen. Tämä toimiplaana kuiten primääristi antaa ehotuksia kunka ​ kväänin kieltä ​ vahvistethaan Tromssan fylkissä. 2. KVÄÄNIN KIELI JA KULTTUURI TROMSSAN FYLKISSÄ  ¶
Tromssan fylkissä, ja eriliikasesti Pohjas-Tromssassa, oon kväänihistooria ollu näkyvä ja tärkeä. Pohjas-Tromssassa moni komuuni oon jo pitkhään työtely kväänin kielen ja kulttuurin etheen. Omasvuonon kunta (Storfjord kommune) päätti jo vuonna 2007 ette heän kunta eli komuuni oon kolmekielinen ja kolmekulttuurinen komuuni. Samana vuona Raisin komuuni (Nordreisa kommune) järjesti mailman ensimäisen kväänifestivaalin, Paaski-festivaalin. Naavuonon komuuni (Kvænangen kommune) oon nyt perustamassa monikielisen kielisentterin komuunhiin. Kolmekieliset kyltit oon pystytetty Omasvuonon kunnassa ja Kaivuonon komuunissa vuona 2016, ja muutki komuunit oon sanonheet ette netki haluava kolmekieliset kyltit. 2.1. Fylkinkomuunin tehtävät ¶
Tromssan fylkinkomuuni oon regiunaalinen kehitysaktööri. Fylkinkomuunilla oon tärkeä rooli ko päätethään mihin suunthaan yhtheiskuntaa kehitethään meän fylkissä ja yhteistyössä koko Pohjas-Norjan alala. Fylkinkomuuni oon myötä vaikuttamassa sentraalishiin hallintoherrhoin. Plaana- ja strategiadokumentit niin ko ​ Fylkinplaana, Visuaalisen kynstin toimiplaana ​ja ​ Regiunaalinen biblioteekkiplaana ​ oon meile tärkeät työkalut. Tämä toimiplaanan häytyy nähä yhtheyessä näitten muitten plaanoitten kans​ .  ¶
Tromssan fylkinkomuuni tahtoo selkeästi ja pro-aktiivisesti vahvistaat kväänin kieltä ja kulttuuria, ei tyhä Tromssan fylkissä, mutta koko maassa. Tromssan fylkinkomuuni on ollu vahvasti myötä ko Pohjas-Tromssan kvääni-institusjuunit pykäthiin. Fylkinkomuunilla oon halu saaha kaikki kväänimiljööt myötä ko alethaan nostaat kväänin kielen ja kulttuurin enämen esile, sekä nyt ja tulevaisuuessa. 2.2. Tekijät ja ossaaminen 5 ¶
Arkiivivärkki, Staatinarkiivi Tromssan kaupungissa, oon staatilinen kulttuuri-institusjuuni joka säilyttää ja tekkee maholiseksi käyttäät sekä privaattia ja julkista arkiivimateriaalia ja kans jakkaa tietoa arkiivin sisälyksestä. Arkiivimateriaalit oon Finmarkusta, Tromssasta ja 5 Nimet jokka oon merkattu tähelä, ei ole viralisia nimiä vaan tyhä käänöksiä tätä toimiplaanaa varten / Institusjonsnavnene som er merket med stjerne er ikke offisielt vedtatte navn, men kun oversatt i forbindelse med denne handlingsplanen ¶
Svalbardista. Staatinarkiivi työtelee aktiivisesti ette kans privaatit arkiivit joissa oon tietoa kväänin kielestä, histooriasta ja kulttuurista, suojathaan ja saahaan paremin esile.  ¶
Haltiin kväänisentteri – Halti Kvenkultursenter IKS  ¶
Haltiin kväänisentteri oon interkomunaalinen selskaappi jonka omistaa kuusi Pohjas-Tromssan komuunia ja Tromssan fylkinkomuuni. Kväänisentteri oon Halti-pytinkissä Raisissa. Sentterin työ oon vahvistaat kväänin kieltä ja kulttuuria. Yksi sentterin suurimista tehtävistä oon järjestäät jokavuotisen festivaalin, Paaskiviikon​ .  ¶
Kainun institutti – Kvensk institutt  ¶
Kainun institutti oon nasjunaalinen kväänin kielen ja kulttuurin sentteri ja se oon Pyssyjovessa, Finmarkussa. Institutin työ oon tehä kväänin kielen ja kulttuurin näkyväksi ja hyväksytyksi yhteiskunnassa, sekä vahvistaat kaksikielisyyttä kväänialoila ja vahvistaat kväänin kirjakieltä. ¶
Kväänin paikannimipalvelus – Kvensk stedsnavnstjeneste  ¶
Kvääninkielinen paikannimipalvelus oon osa Norjan paikannimipalvelusta, joka on Kieliraatin (Språkrådet) alla. Kvääninkielinen paikannimipalvelus täkkää Tromssan ja Finmarkun fylkit. Paikannimi-laissa seisoo, ette sillon ko komuunit ja julkiset orgaanit aikova päättäät kvääninkielisistä paikannimistä, niin kväänin paikannimipalvelus neuvoo heitä kunka paikannimet kirjotethaan. Kväänin paikannimipalvelus saattaa kans neuvoot kunka nimen valithaan, ja se vastaa kysymykshiin paikannimistä ja paikannimitten käytöstä. ¶
Pohjas-Tromssan kuusi komuunia ja Tromssan fylkinkomuuni omistava Pohjas-Tromssan Museumin. Museumi oon Halti-pytinkissä Raisissa. Museumi toimii ei-kaupalisesti, ja toimitten avula se pyrkii suuntaamhaan tulevhaan ja nostamhaan esile asioita jokka oon tärkeät koko regiuunin kulttuurihistoorialle. Museumi oon työtely systemaattisesti ja tehny näkyväksi sekä saamen ja kväänin kieltä ja kulttuuria. ¶
Pohjas-Tromssan Regiuuniraati* – Nord-Troms Regionråd  ¶
Pohjas-Tromssan Regiuuniraati oon poliittinen ja hallinollinen yhtheistyöorgaani jossa oon myötä Naavuonon, Raisin, Kaivuonon, Kieruan, Omasvuonon ja Yykeän komuunit. Regiuuniraatin yhtheisessä johtamis- ja strategiadokumentissa vuosile 2016-2019 oon kolmenkansanmöötti ​ valittu yheksi yhtheiseksi kvaliteetiksi, joka häytyy olla myötä raatin kehittämisprosjektissa. Regiuunin kulttuurihistooria oon muutoinki tärkeä osa  ¶
Pohjas-Tromssan profiilia. Ko Regiuuniraatin ​ Omdømmeprosjekt ​ päättyi, annethiin ulos nettilaijan jossa tekstit oon kans saameksi ja kvääniksi.  ¶
Biblioteekki oon Halti-pytinkissä Raisin Hansinkentässä. Raisin biblioteekki oon jo kauvoin jakanu tietoa kväänikulttuurista, ja biblioteekki tekkee paljon yhtheistyötä Haltiin kväänisentterin kanssa. Pohjas-Tromssassa oon muutoinki hyvä biblioteekki-yhtheistyö; joka vuosi Pohjas-Tromssan biblioteekki- ja kulttuuribussi järjestää kaksi kiertomatkaa joissa kväänin kieli ja kultuuri oon teemana. Kväänin biblioteekipalveluksen pääprosjektissa oli Raisin bilblioteekile suuniteltu roolin jossa sillä oon «eesvastaus Tromssan fylkin biblioteekitten kväänipalveluksista». ¶
Pohjas-Tromssan Regiuunikonttuuri* – Regionkontoret i Nord-Troms  ¶
Pohjas-Tromssan regiuunikonttuuri oon yhtheinen konttuuri regiuunin peruskouluitten kehittämistyötä ja opettajitten »kompetanssinostoa varten. Konttuuri oon Kieruassa ja se toimii interkomunaalisenna yhtheistyönä. Regiuunikonttuuri koordineeraa muun myötä Pohjas-Tromssan kieltenopettajitten verkostoa, ja konttuuri oon työtely ankarasti ette paranethaan saamen- ja suomen kielen opetusta peruskouluissa. ¶
Omasvuonon kielikeskus – Storfjord språksenter  ¶
Omasvuonon kielikeskus on monikielinen kielikeskus joka oon Yykeänperässä. Kielikeskus työtelee sen etheen ette saamen, kväänin ja suomen status olisi vahvempi omassa komuunissa ja kans koko regiuunissa. Kielikeskuksen työhön kuuluu raavhaittenopetus ja kielten vahvistaminen peruskouluissa. ¶
Tromssan Museumi – Universiteettimuseumi*  ¶
Tromssan Museumi - Univsersiteettimuseumi oon työtely tutkimusprosjektitten kans joissa oon kerätty paljon kulttuurimuistoja ja elämäntarinoita 1970- ja 1980-luvun kväänimiljöistä. Tromssan Museumi oon pykäny ison kvääniarkiivin jossa kyselymateriaalit ja muu dokumentasjuuni oon kovottu yhtheen niitten tutkimusmateriaalitten kans joita aijemin oon kovottu Suomesta. Arkiivissa oon kans paljon kuvia. Arkiivi antaa hyvän kuvan kväänikulttuurista viimi 70 vuojen aijalta. Museumi oon kans publiseeranu yhen Ottar-lehen jonka teemana oli kväänin kieli ja kulttuuri (nro. 269, 1-2008). ¶
Tromssan universiteetti – Norjan arktinen universiteetti*  ¶
Norjan arktinen universiteetti oon Norjan kolmaneksi suurin universiteetti. UiT oon ainua universiteetti/korkeakoulu jossa oon kväänin kielen vuosiopinot, ja kans kväänin ja suomen kielen bachelor- ja master-tasan opinot. Universiteetti oon tekemässä uutta kväänin kielen nettikurssia, mikä passaa kans niile jokka ei halua opiskella universiteetissa. ¶
Vesisaaren museumi – Ruija kväänimuseumi* oon se museumi jolla oon eesvastaus kväänitten ja norjansuomalaisten histooriasta ja kulttuurista. Museumi oon kans Vesisaaren ja krannikylitten paikalismuseumi. Vesisaaren museumi oon Varenkin museumin alla. Varenkin museumi oon interkomunaalinen museumi jonka omistava Etelä-Varenkin, Vesisaaren ja Vuoreijan komuunit. ¶
Organisasjuunit  ¶
Kveeninuoret oon Ruijan Kveeniliiton nuorittennorganisasjuuni. Organisasjuuni tahtoo nostaat nuoritten ylpeyttä ja tietämystä kvääni-identiteetistä. ​ Kveeniluusit ​ oon  ¶
Kveeninuoritten oma tieonjakamisprosjekti, jonka aikana het matkustava jatkokoulhuin ja nuorittenkoulhuin ja muisteleva kväänitten oloista. Kveeninuoret kans administreeraa tätä prosjektia​ .  ¶
Kveenimaanyhdistys - Kvenlandsforbundet  ¶
Kveenimaanyhdistys oon ittenäinen kvääniorganisasjuuni Norjassa. Ruottissa ja Suomessa oon kans vastaavat organisasjuunit, ja yhessä het oon perustanheet yhistyksen Kvänlandsforbund – Kveenimaanyhditys. Yhistyksen työhön kuuluu kielen revitaliseerinki ja Pohjaskalotin yhteinen kväänipolitikki.  ¶
Kvääniraati* – Kvensk råd  ¶
Kvensk råd oon kväänilaakiten ja kvääniyhistysitten ja erilaisten organisasjuunitten yhtheistyöfoorumi. Raati työtelee asioitten kans joihin kaikila raatin jäsenillä oon intressi. Raati haluaa olla kvääniminoriteetin vahva puhettorvi. Haltiin kväänisentteri oon raatin sekretariaatti. ¶
Ruijan Kveeniliitto oon organisasjuuni joka pittää vaarin kväänitten intressistä, ja se täkkää koko Norjan. Liitossa oon myötä melkhein 1000 jäsentä. Liitthoon kuuluu 12 paikalislaakia, joista viisi oon Tromssan fylkissä. Ruijan Kveeniliitolla oon kans oma koko maan täkkäävä nuorittenorganisasjuuni, Kveeninuoret. 3. FOKUSALAT  ¶
Tämä toimiplaana oon tarkotettu kaikile jokka asuva Tromssan fylkissä. Olis kuiten tähelistä ette toimet puhuttava lapsia ja nuoria.Tämä toimiplaana fokuseeraa kolmheen asihaan ● Lisätä tietoa kväänitten histooriasta, kulttuurista ja identiteetistä ● Vahvistaat ja nostaat esile kväänin kielen ● Kynsti, kreativiteetti ja kulttuurinen yhtheistyö ¶
Identiteetti, ylpeys ja yhtheenkuuluminen oon tervheen ja lujan revitaliseerinkiprosessin pohjana. Tromssan fylkinkomuuni toivoo ette näitten fokusaloitten avula saatama eistäät ja vahvistaat näitä. Ihminen tarvittee tietoa oman menneisyyen ympäri ette saattaa vahvistaat ommaa identiteettiä. Ihmisen pittää saaha olla näkyvillä ette saattaa näyttäät oman ylpeyen. Ihminen tarvittee areenoita ette saattaa tunteet yhtheenkuuluvuutta. ¶
Jokhainen fokusala pittää sisälä toimia plaanaperioodin 2017-2020 aikana. Moolina oon ette toimitten pittää olla konkreettisia ja helppo vieä läpi. Toimiplaanan pittää näyttäät kunka fylkinkomuuni prioriteeraa tämän ensimäisen plaanaperioodin aikana. ¶
Tämä plaana alottaa prosessin, jonka avula nostethaan ylös kväänin kielen ja kulttuurin. Tromssan fylkinkomuuni haluaa kans nostaat esile net haastheet, joita kväänin kielelä ja kulttuurilla oon nasjunaalisessaki perspektiivissä. ¶
Sen tähen ko kväänikansa assuu tääpänä niin eri paikoissa, oon tarvet pykätä yhtheisiä kvääniklustereita, joissa kieli, kulttuuri, elinkeino ja kompetanssi oon tärkeässä roolissa. Tämä kuoraa klusteristrategiaa jonka mainithaan kans fylkinplaanassa. Tääpänä Raisissa oon tämmönen klusteri johon kuuluu Haltiin kväänisentteri, Paaskifestivaali, Pohjas-Tromssan Museumi, Raisin biblioteekki ja Pohjas-Tromssan jatkokoulu. Haltiin kväänisentteri ja Paaskifestivaali oon sentraalit ko eistethään ja nostethaan esile kväänin kieltä, kynstiä ja kulttuuria. Omasvuonon kielikeskuksessa oon kans paljon kielikompetanssia jota saatethaan eistäät ja käyttäät. Haltiin kväänisentterillä, Paaskifestivaalila ja Omasvuonon kielikeskuksella oon tärkeä rooli ko revitaliseerathaan kväänin kieltä ja kulttuuria. ¶
Met haluama ette kaikki ihmiset Tromssan fylkissä saava tietoa ette kväänin kieli ja kulttuuri oon luonolinen osa meän pohjasnorjalaista monikulttuurisuutta. 3.1 Lisätä tietoa kväänitten histooriasta, kulttuurista ja identiteetistä ¶
Tavalisesti ihmiset ei tiiä niin paljon kväänikulttuurista, ja siksi oon tärkeä nostaat kulttuurin esile niin ette se olis saman arvonen ko saame ja norja. Hääymä tunteat histoorian ette saatama ymmärtäät kulttuuria. Tarvittemma uutta tietoa ette ymmärämmä kväänitten elämäntavan ja tradisjuunit. Tieto saattaa kans stimuleerata uusia elinkeinoja, kulttuuria, paikalista yhtheyttä ja kontaktia ihmisten välilä. Ko olema tietoset omasta histooriasta, niin ylpeys, identiteetti ja yhtheenkuuluminen alkava ittäät. 3.1.1 Kulttuurimuistot ¶
Kväänitten kulttuurimuisthoin kuuluu fyysiset asumisen ja elämisen jäljet, laulut, muistelukset ja nimet. Paikannimet oon erityisen tärkeät paikalisele ja kollektiiviselle identiteetille. Paikannimet muisteleva asumisesta ja olemisesta ja kans kielelisestä ja kulttuurisesta yhtheenkuulumisesta. ¶
Se oon vaikea sanoat oonko joku kulttuurimuisto ainuasthaan kväänitten, saamelaisten tahi norjalaisten kulttuurimuisto. Kulttuurit oon elänheet yhessä likitysten ja ottanheet toinen toiselta vaikutuksia. Saamen kulttuurimuistoja suojelhaan nyt eri laila ko norjalaisten ja kväänitten kulttuurimuistoja. Saamen kulttuurimuistot suojelhaan automaattisesti heti ko net oon vanhemat ko 100 vuotta. Muita kulttuurimuistoja suojelhaan jos net oon vanhemat ko vuojelta 1537. Saametinka päätti 07.12.2016 tehä departementille ehotuksen ette kulttuurimuistolain §4 pittää muuttaat, ja saamen ja kväänin kulttuurimuistot jokka oon aijalta ennen vuotta 1917, pittää rauhottaat. Kväänit olit kans yhtheiskunnan norjalaistamispolitikin alla, ja paljon tietoa kväänikulttuurista katosi. Sen tähen Tromssan fylkinkomuuni haluaa ette kväänitten kulttuurimuistot automaattisesti suojelhaan. ¶
Riikinantikvaarin rauhottamisstrategiassa nostethaan esile nasjunaalit minoriteetit ja heän kulttuurimuistot. Vuona 2017 oon kväänitten kulttuurimuistot erityisessä fokuksessa. Se oon liika vähän tietoa kväänitten kulttuurimuistoitten ja pykkäystavoitten ympäri. Tarvittemma tutkiat enämen ette saatama defineerata kriteerit tämän kulttuuriarvan ympäri. Se oon tärkeä saaha tietoa kväänikulttuurin fyysisistä jäljistä ennen ko net kokonhansa katoava, ja samala säilytämmä tärkeän kulttuuriarvan tulevaisuutta varten. ¶
Kväänikulttuurissa tapahtuu nyt paljon. Tietoa ja tietosuutta nostethaan esile. Aika oon nyt kypsä poikkifaakilisile prosjektille joissa jaethaan uutta tietoa. ¶
Toimet ● Tehä yhtheistyötä Staatinarkiivin kans ette digitaliseerathaan kväänin lähetmateriaalin ● Ehottaat tutkimusinstitusjuunile faakiteemoja, joita hallintajoukko haluaa nostaat esile ● Kehottaat ette kaikki museumit muisteleva kväänin kulttuuriarvan ympäri, erityisesti lapsile ja nuorile ● Saaha kvääninkieliset paikannimet Tromssanatlashiin ja muihin kartthoin, joista fylkinkomuunilla oon eesvastaus ● Stimuleerata vapaaehtosia kulttuurinsuojeluorganisasjuunia Tromssan fylkissä ette net fokuseeraava kväänihistoorihaan ● Tehhään työtä sen etheen ette kväänitten kulttuurimuistot automaattisesti rauhotethaan 3.1.2 Biblioteekki  ¶
Kvääniorganisasjuunit meinaava ette oon suuri tarvet jakkaat perustavvaa tietoa kväänin kielen ja kulttuurin ympäri, erityisesti lapsile ja nuorile, ja muutoinki kaikile. Lastentarhat, peruskoulut ja jatkokoulut, universiteetit, museumit, biblioteekit, institusjuunit, komuunit ja fylkinkomuunit - kaikila pittää olla eesvastaus tehä näkyväksi ja eistäät kväänin kieltä ja kulttuuria. Julkisten institusjuunitten yhtenä tehtävännä pitäis olla ette net muisteleva kväänin kielestä ja kulttuurista. ¶
Kielireisut kirjabussila, paikaliset tapahtumat ja toimet joita seurat ja institusjuunit järjestävä, kväänin kulttuuriviikot lastentarhoissa ja kulttuurikouluissa, Pohjas-Tromssan Museumin monikielinen perusnäyttely ja kolmikieliset kyltit oon hyvät ja luovat esimerkit niistä toimista, joitten avula lapset ja nuoret saava tietäät enämen kväänin kielestä ja kulttuurista. ¶
Kväänin biblioteekkipalvelus Tromssassa oon myötä Tromssan Regiunaalisessa biblioteekkiplaanassa 2017-2028. Tämä palvelus työtelee sen etheen ette kväänilitteratuuri, kieli ja kulttuuri oon esilä kaikissa kansanbiblioteekissa Tromssassa. Kväänin biblioteekkipalveluksen Tromssassa pittää tehä paremaksi yhessä Raisin biblioteekin ja Tromssan fylkinbiblioteekin kanssa. Ette kväänin biblioteekkipalvelus tullee paremaksi, piämä tehä yhtheistyötä kans Finmarkun fylkinbiblioteekin, Tromssan universiteetin biblioteekin ja Nasjunaalibiblioteekin kanssa. Palveluksella pittää olla eesvastaus siitä ette se tekkee näkyväksi ja jakkaa tietoa kväänikielisestä litteratuurista, sekä litteratuurista ja dokumentasjuunista kväänitten/norjansuomalaisten suhtheitten ympäri. Saatama tehä yhtheistyötä Saamen biblioteekkipalveluksen kanssa, ja kuula kunka het oon työtelheet. Palveluksen kautta saama helposti tietoa ja dokumentasjuunia kväänitten ympäri ja kväänilitteratuurista. ¶
Kaikila kansanbiblioteekilä Tromssassa oon erityinen eesvastaus muistela pohjasnorjalaisen, saamen ja kväänin litteratuurin ympäri, ja kans kielen ja kulttuurin ympäri. Landsdelsrådet for kultur i Nord-Norge ​ oon tehny pohjasnorjalaisen litteratuuristrategian.  ¶
Strategian moolina oon lujittaat pohjasnorjalaisen litteratuurin produksjuunia ja jakkaat tietoa siitä. ¶
Toimet ● Nostaat esile biblioteekit monikielisinnä tieonjakamis- ja mööttiareenoina ● Työtelä sen etheen ette kväänilitteratuurin nostethaan esile ja siitä muistelhaan kansanbiblioteekissa ja Kulttuurisessa koulusäkissä (DKS) ● Perustaat kväänin litteratuuripalveluksen ja kehittäät sitä yhessä Raisin komuunin ja  ¶
Finmarkun fylkinbiblioteekin kanssa ¶
Lapsila ja nuorila pittää olla maholisuus tutkiat ja oppiat suvun/kväänin kielen. 3.2 ¶
Kväänin kielen vahvistaminen ja näkyväksi tekeminen ¶
Kväänin kielen tunnustethiin omaksi kieleksi Norjassa vuona 2005, muun myötä sen tähen ette kielelä oon pitkä histooria Norjassa. Sen jälkheen ko kväänin kielen tunnustethiin omaksi kieleksi, perustethiin monia kieli-institusjuunia kahessa pohjoisimmassa fylkissä, niin ko Haltiin kväänisentteri ja Omasvuonon kielikeskus Tromssassa. Nämät järjestävä kielitoimia lapsile ja nuorile, mutta kans monenlaista opetusta raavhaile. ¶
Kvääniorganisasjuunit oon tuonheet esile ette tarvithaan kehittäät ja järjestäät kvääninkielisiä lastentarhoja, sekä lujittaat suomen ja kväänin kieltä peruskoulussa ja jatkokouluissa. ¶
Tarvithaan kans järjestäät raavhaittenopetusta fylkissä, jatkokoulutusoikeuksia kieltenopettajille, ja perustaat oman opettajakoulutuksen suomen ja kväänin kielen opettajille. Tarvithaan systemaattisesti ja struktuurisesti nostaat kväänin kielen ylös monila eri aloila, eriliikasesti kaikessa opetuksessa lastentarhasta ja kiini universiteetin opinthoin. ¶
Lukeminen meinaa kielelistä kehitystä, mutta lukemisheen tarvithaan «jotaki mitä saattaa lukeat». Biblioteekila oon tärkeä rooli kielenkehityksessä. Net saattava muistela kväänilitteratuurin ja -tekstitten ympäri. 3.2.1 Kväänin kieli julkisissa paikoissa ¶
Julkiset paikat oon yksi tärkein, universaalisin ja noppein tapa saaha aikaseksi dialoogin asukkaitten ja kävijöitten kanssa. Julkisissa paikoissa saattava kaikin - asukkhaat ja kävijät - kohatella, ja kaikin saattava puhuat ommaa kieltä. Eikä tyhä paikalista kieltä, mutta kans kieliä joita maahansiirtyjät ja muut siirtyjät puhuva. Lisäksi puhuthaan regiunaalia ja ylheistä kieltä, ja tieten kieliä joita turistit ja kävijät puhuva. ¶
Oon kaksi pääjoukkoa jokka määrittelevä ja formaava julkista paikkaa: ● Hallitusherrat ja kaupunginplaanaajat ● Privaatit toimet ja paikalinen yhtheiskunta ¶
Hallitusherroila oon eesvastaus pittäät vaarin julkisista paikoista. Heilä oon hyvä maholisuus eistäät ja lisätä ihmisten kokemuksia, ja käyttäät kieltä ko kuurothaan elinkeinoinoja, kulttuuria, paikalista yhtheyttä ja kontaktia asukhaitten välilä. Tämän saatethaan tehä innovatiivisela ja luovala tavala: fyysisesti, visuaalisesti, kynstilisesti, , ja vieläpä virtuellisti. ¶
Kaupungit saattava tarjota miljöön missä erilaiset ihmiset – hantlarit, paikalisten joukoitten ja järjestäjitten eustajat, kävijät ja muut ihmiset – saattava olla myötä vaikuttamassa, kohatella ja käyttäät ommaa kieltä. Monikieliset kyltit, sekä julkiset ja privaatit – niin ko reklaamit ja kauppafasaadit – oon piian näkyvin monikielisyyen merkki kaupunkitten julkisissa paikoissa. Kyltit oon näppärät ko net näyttävä suunan tahi antava tarpheelista tietoa. Kyltit oon kans symbooliset ja antava vissile joukoile tuntheen ette het kans oon myötä. Kyltit oon kans markkinointikonsti, esimerkiksi jos joku paikka haluaa turistiatraksjuuniksi tahi luoa merkkitavaran, niin ko Chinatown Londonissa. ¶
Biblioteekit, museumit, galleriat ja kulttuuripaikat oon paikat missä oon maholista inkludeerata, sekä hoksata ja oppia uutta. Nämät paikat ei kuiten ole justhiin samala tavala auki ko julkiset paikat. Tärkeitä julkisia paikkoja oon kans «virtuellit huonheet», niin ko joku kotilaita, «live-lähätys» ja interaktiiviset särmit. ¶
Tromssan fylkinkomuuni oon myötä vaatimassa ette kväänin kielen statuksen pittää nostaat nasjunaalisesti. Sen tähen oon tehty päätöksen ette kväänin kielen pittää nostaat tasalta II tasale III ​ Eurooppalaisessa regiuuni- tahi minoriteettikielitten sopimuksessa ​ (Den Europeiske pakten om regions- eller minoritetsspråk). Pohjas-Tromssan kuusi komuunia ja Finmarkun fylkintinka oon tehnheet samanlaisen päätöksen.  ¶
Tromssan fylkinkomuuni haluaa ette kväänin kieli saapi näkyvämmän paikan yhtheiskunnassa ja fylkinkomuunissa, ja ette kväänin kieltä käytethään enämen julkisissa paikoissa. Se oon tärkeä statukselle ja identiteetille. Status oon tärkeä ette ihmisillä olis intressi opetella kielen. ¶
Toimet ● Kattoa pörhään ette fylkintingan päätöstä kuorathaan ja kväänin kielen nostethaan suojelutasale III Eurooppalaisessa regiuuni- tahi minoriteettikielitten sopimuksessa (Den Europeiske pakten om regions- eller minoritetsspråk) ● Päättäät Tromssan fylkinkomuunille viralisen kvääninkielisen nimen ● Tehä plaanan fylkinkomuunin pytinkitten kolmikielisiä kylttiä varten ● Innostaat komuuniita laittamhaan kolmekieliset kyltit ja kylännimet koko Tromssan fylkissä ● Olla yhtheyessä hallitusherroitten kans ette saama rahhaa kvääninkielishiin toimhiin, niin ko kyltthiin ja kielisentterhiin ● Olla myötä työtelemässä ette perustethaan monikielisen kielisentterin Naavuonon komuunhiin ● Markeerata Kväänikansan päivää ● Jakkaat tietoa kväänin kielestä ja kulttuurista fylkinkomuunin omala nettilaijala 3.2.2 Kväänin kieli ja koulutus  ¶
Finmarkun ja Tromssan fylkitten oppilhaat joila oon kvääni- eli suomalainen tavusta, saava oppiat suomenkieltä toisena kielenä peruskoulussa. Opetuslaki § 2-7 sannoo ette jos oon ainaki kolme oppilasta joila oon kvääni- eli suomalainen tavusta, niin komuunin pittää tarjota kielen opetusta. Kouluvuona 2015-2016 oli 559 oppilasta jokka saiva kielen opetusta peruskoulussa kahessa pohjasimmassa fylkissä. Suomen kieltä toisena kielenä opetethiin kuuessa komuunissa Tromssan fylkissä: Tromssassa, Yykeässä, Omasvuonossa, Kaivuonossa, Raisissa ja Naavuonossa. Tromssan peruskouluissa opetethiin suomen kieltä toisena kielenä yhtheensä 113 oppilhaale. Vaikka faakin nimi oon ​ suomi ​ toisena kielenä, saattava oppilhaat valita kans ​ kväänin ​ kielen. Se oon sen tähen ko Kunnskapsløftet oon määritelly ette kvääni ja suomi oon samanarvoset opetuskielet.  ¶
Suomen kieli toisena kielenä -faakin oppilasmäärä oon vähentynny dramaattisesti viimi kymmenen vuojen aikana. Korkein oppilasmäärä suomen kielen opetuksessa Norjan peruskoulussa oon ollu 1200 oppilasta. Utdanningsdirektoratet antoi NORUTille tehtäväksi selvittäät ette miksi oppilhaitten määrä oon vähentynny, ja NORUT antoi ulos raportin tästä 6vuona 2015. Raportissa sanothaan ette asia oon kompleksinen. Koulunomistaja jolla oon eesvastaus jakkaat tietoa ja järjestäät faakin, nostethaan suureksi syyksi. ¶
Statistikit muisteleva ette jatkokouluissa oon vieläki vähemän oppilhaita. Kouluvuona 2013-2014 oli 22 oppilasta joile opetethiin suomen kieltä toisena kielenä. Näistä 18 oppilasta Finmarkussa ja 4 oppilasta Tromssassa. Kouluvuona 2014 oli Tromssassa tyhä yksi oppilas joka sai suomenkielen opetusta jatkokoulussa. Kouluvuona 2015-2016 ei ole enhään yhthään oppilasta. ¶
Tromssan fylkinkomuuni toivoo ette opetustarjonan varmistethaan peruskoulusta alkaen ja kiini jatkokoulhuun saakka, siitäki huolimatta ette norjalaisen lain jälkheen ei ole pakko tarjota suomen ja kväänin opetusta jatkokoulussa. Selkeä ja offensiivi tarjonta jatkokoulussa saattaa olla myötä nostamassa oppilhaitten määrää kans peruskoulussa ja vaikuttaa siihen ette usheimat haluava opiskella kieltä universiteetissä. 6 ​NORUT rapport 14/2015: ​ Kartlegging av årsaker til frafall fra finsk som andrespråk  ¶
Fylkinkomuuni kouluitten omistajana pittää järjestäät niin, ette oppilhaat jokka oon valinheet kväänin kielen opetuskieleksi peruskoulussa, saattava jatkata tätä kans jatkokoulussa. ¶
Niilä oppilhaila joila oon ollu kväänin tahi suomen kieli toisena kielenä peruskoulussa, pittää olla maholisuus opiskella kieltä kans jatkokoulussa, vaikka heilä ei olekhaan ​ oikeus ​ siihen.  ¶
Ko Tromssan fylkinkomuuni alottaa tämän toimen, niin se aikoo tehä yhtheistyötä kväänin ja suomen kielen ja kulttuurin kompetanssimiljöitten kans sekä Tromssassa ja Finmarkussa, maholisesti kans Suomessa ja Ruottissa. Lisäksi Tromssan fylkin kouluissa pittää olla maholisuus oppiat suomea vierhaana kielenä, jos tyhä oon nokko oppilhaita jokka haluava opetusta suomen kielessä, tahi ette jokku muut opetusresyrsit oon ekonoomisesti myötä tarjoamassa opetusta. ¶
Ko hunteeraa Tromssan fylkkiä, niin kväänin ja suomen kieli ja kulttuuri oon eniten esilä Pohjas-Tromssassa. Pohjas-Tromssan jatkokoulussa oon kompetanssi muun myötä saamen kielen nettiopetuksessa, ja sen tähen oonki toivomus ette Pohjas-Tromssan jatkokoulu ottaa erityisen eesvastauksen kans kväänin ja suomen kielen opetuksesta. Tähän eesvastauksheen kuuluu kans jakkaat tietoa kväänikulttuurista ja suomalaisesta kulttuurista yhessä muitten kompetanssi-institusjuunitten kans Tromssassa, Finmarkussa ja maholisesti Suomessa ja Ruottissa. Pohjas-Tromssan jatkokoulussa oon kans opettaja jolla oon kompetanssi opettaat suomen ja kväänin kieltä paikan päälä. ¶
Ette saama resyrsiä kväänin- ja suomen kielen opetuksheen, saatama tehä yhtheistyötä näitten kanssa: Kunnskapsdepartementet ved Utsanningsdirektoratet tahi Tromssan ja Finmarkun maaherrat, Tromssan ja Finmarkun fylkinkomuunit, Tromssan universiteetti - UIT Norges arktiske universitet, kielisentterit ja muut kväänin ja suomen kielen kompetanssimiljööt ja nettikoulupalveluksitten tekijät. Jos saatama käyttäät suomen kielen opetuksessa sitä materiaalia minkä oon tehty Suomessa, niin sitte jääpi enämen resyrsia satsata kväänin kielen opetuksheen. ¶
Se on tärkeä ette näemä koko koulutustarjonan yhessä ja ette rekryteeraama kompetenttia opettajia. Jatkokoulutusta häytyy sen tähen vahvistaat. ¶
Tromssan universiteetti antaa jo kvääniopetusta, mutta se oon rohki tärkeää ette usheemat opettajat saava maholisuuen oppiat kväänin kielen ja kultuurin ympäri. Tromssan ja Finmarkun maaherrat jakava niin käskettyjä jatkokoulutusoikeuksia ja sen tähen Tromssan fylkinkomuuni tahtoo ette vahvistethaan tätä oorninkia. Enämpi jatkokoulutusoikeuksia pittää tarjota opettajille jokka tahtova opettaat kväänin kieltä. ¶
Toimet ● Turvata ette (usheemat) oppilhaat koko Tromssan fylkissä saava jatkata faakia suomenkieli toisena kielenä ​kans jatkokouluissa ● ​Varmistaat ette oppilhaile annethaan jatkokoulussaki saman kielen (suomen tahi kväänin) opetusta ko oon annettu peruskoulussa ● Tehä yhtheistyötä muitten institusjuunitten kans ette suomen ja kväänin kielen opetusta saahaan paremaksi ● Freistaa saaha enämen esimerkkejä hyvistä paikalisista jatkokoulun opetusplaanoista ja opetusmateriaalista, ja kans ette näitä saattais vaphaasti käyttäät netissä ● Työtellä hallintoherrhoin päin niin ette saahaan stipendioorninkin kans suomen- ja kvääninoppilhaile jatkokouluissa ● Tehä Pohjas-Tromssan jatkokoulusta Tromssan fylkin kvääninopetuksen resyrsikoulu ● Perustaat koordinaattori-resyrsin saamen ja kvääni-/suomiopetuksheen  ¶
Pohjas-Tromssan jatkokoulhuun. Tämä tullee olla faakilinen ja pedagooginen apu kans kouluile joissa vailuu kompetanssi antaat suomen tahi kväänin kielen opetusta. 3.3 Kynsti, kreativiteetti ja kulttuurinen yhtheistyö ¶
Tromssan fylkinkomuunilla oon erityinen eesvastaus ja uniikki maholisuus eistäät kväänikynstiä ja -kulttuuria omissa aktiviteetissa, esimerkiksi Pohjas-Norjan Regiuunimuusikkerioorninkin (Landsdelsmusikerordningen i Nord-Norge), Kulttuurisen koulusäkin (DKS) ja Kulttuurisen kävelykepin (Den kulturelle spaserstokken) kautta. Lisäksi Tromssan fylkinkomuuni oon myötä omistamassa Haltiin Kväänisentteriä joka oon tärkeä aktööri kynstin ja kulttuurin tieottamisessa ja produksjuunissa. ¶
Fylkinplaanassa 2014-2025 seisoo ette kulttuuriyhtheistyötä rajoitten ylitte häytyy kehittäät paikalisten ja regiunaalisten initiatiivitten pohjalta, ja turvata vahvat sitheet kansoitten välilä pohjasessa. Kultuuritarjontaa häytyy kehittäät yhtheistyössä eri osapuolitten kans paikalisesti, regiunaalisesti, nasjunaalisesti ja internasjunaalisesti. ¶
Kvääniorganisasjuunit oon tämän toimiplaanan meininkipreivissä tuonheet esile ette het tahtova selkeämmän kväänisatsauksen nuorten ja lasten kulttuuritarjonnassa, ja eriliikasesti Kulttuurisen koulusäkin ​ sisälyksessä. Koulujen programmissa kuuluu olla nämät kynsti- ja kulttuurihaamut: scene-kynsti, musikki, filmi, visuaalinen kynsti, litteratyyri ja kulttuuriarpa.Tääpänä oon kuiten hirmusen vähän kväänitarjontaa ​ Kultuurisessa koulusäkissä. ​Tromssan fylkinkomuunille oon tärkeää saaha aikaseksi dialoogin suorhaan kväänitten produksjuunimiljöitten ja resyrsi-ihmisten kanssa ja tällä laila saaha lissää kvääniproduksjuunia. Tromssan fylkinkomuuni meinaa ette se saattaa olla fiksua ensisti pykätä lyhykäisen aijan stimuleerinkioorninkin jolla nostethaan hyvitten kvääniproduksjuunitten määrää.  ¶
Oon jo olemassa hyvä yhtheistyö sekä Tornionlakson ja Pohjas-Suomen kieli- ja kulttuuriaktööritten ja Norjan kvääni-institusjuunitten välilä. Tyhä viimi vuositten aikana oon järjestetty usheita yhtheisprosjektia ja yhteisiä produksjuunia rajoitten ylitte. ¶
Norrbottenin läänin ja Tromssan fylkinkomuunin yhtheistyösopimus oon tärkeä työkalu ​ ko kattothaan rajoitten ylitte. ​Tämän päivän yhtheistyösopimus (2016-2018) sannoo ette:  ¶
Kumpiki osapuoli tahtoo kehittäät ja vahvistaat yhtheistyötä suhtheessa siihen mikä koskee kulttuuriarpaa, sekä lisätä yhtheistyötä museumitten ja alkupöräskansan/nasjunaalisten minoriteetitten kans. Tätä varten järjestethään mööttejä ja kehitethään tieonjakamista (...).​ ​Sopimuksen uuestikirjotethaan vuojen 2018 aikana, ja Tromssan fylkinkomuunilla oon hyvät maholisuuet konkretiseerata yhtheistyötä kväänin kielen ja kulttuurin ympäri.  ¶
Kreativiteetti ja nokkela ajatteleminen oon tuntomerkki monissa tietotustoimissa meän fylkissä tääpänä. ​ Kveeniluusit ​oon tietotusprosjekti jonka avula jaethaan tietoa nuorilta nuorile, samala laila ko Saamen tiennäyttäjät tekevä. Ero näitten välilä oon se, ette Saamen tiennäyttäjät saava staatilta rahhaa ja organisaattorina toimii Saamen korkeakoulu, mutta Kveeniluusit ​-prosjekti toimii eelheen vapaaehtostyönä pienessä nuorittenorganisasjuunissa,  ¶
Kveeninuorissa. ​ Tromssan fylkinkomuuni meinaa ette oon rohki tärkeä jatkata  ¶
Kveeniluusit- ​prosjektia​ ​ja löytäät kestävän rahotuksen prosjektille.  ¶
Toimet ● Pykätä rahotusoorninkia niin ette saahaan enämen kväänin kynsti- ja kulttuuriproduksjuunia ● Nostaat esile kväänin kielen, histoorian ja kulttuurin ​ Kultturisheen koulusäkkhiin (DKS) ● Tarjota vähinthään yhen kvääniproduksjuunin ​ Kulttuurisessa koulusäkissä ​ jokhaisen programiperioodin aikana ● Tarjota vähinthään yhen kvääniproduksjuunin ​ Kulttuurisessa kävelykepissä ​ jokhaisen programiperioodin aikana ● Kartottaat produksjuunimiljööt ja ehottaat toimia jokka lissäävä kväänin kynsti- ja kultuuriproduksjuunitten määrää ● Tehä yhtheistyötä kväänin kynstintekijöitten ja Tornionlakson kulttuurimiljöön välilä, ja tehä yhtheisiä produksjuunia lapsia ja nuoria varten ● Olla myötä nostamassa kväänin kieltä, kynstiä ja kulttuuria koko Norjan  ¶
Kulttuurisessa koulusäkissä ● Tehä vielä näkyvämmäksi nykyset kuurto-oorninkit jokka oon myötä kehittämässä uusia produksjuunia ja tietotuskoulutusta ● Tehä yhtheistyötä ​ Kveeninuoret ​-organisasjuunin kanssa niin ette löyämä hyvät oorninkit ​ Kveeniluusit ​-prosjektin administreerausta, organiseerausta ja rahotusta varten niin ette saatama vahvistaat ja vieä etheenpäin ​ Kveeniluusit ​-prosjektia, ja aijoma kans laajentaat prosjektia niin ette se täkkää koko maan ● Tehä näkyväksi ja nostaa esille kväänin kieltä ja kulttuuria yhtheistyösopimuksessa  ¶
Norbottenin läänin ja Tromssan fylkin välilä ● Pykätä kulttuurimööttejä saamelaisten ja kvääninuoritten ja nuoriso-organisasjuunitten välile ● Eesauttaat vierailuoorninkia suomenkielisissä miljöissä ● Innostaat yhtheistyöhön Pohjaskalotin institusjuunitten välilä ¶
Suuret kiitokset arvokkhaista meininkistä! ¶
Kväänimaanyhdistys ¶
Paaskiviikon festivaalikävijät ¶
Kveeninuoret ¶
Haltiin kväänisentteri ¶
Raisin biblioteekki ¶
Raisin komuuni ¶
Kainun institutti – Kvensk institutt ¶
Kvensk råd 4. LITTERATUURI  ¶
Kuva: Lene Hansen / Tromssan fylkinkomuuni, Vesisaaren museumi- Ruija kväänimuseumi* ¶
Meri Nikula, ääniperformanssi Varengintalonäyttelyn aukaisemisessa vuona 2016. ¶
Haltiin kväänikulttuurisentteri. Kuva: Heidi Nilima Monsen / Ruijan Kaiku ¶
Kuva: Haltiin kväänikulttuurisentteri IKS ¶
Lapsila ja nuorila häytyy olla maholisuus olla myötä ja vieä kulttuuria etheenkäsin omala innovatiivisela luomisvoimala. Lapsila ja nuorila joila oon kväänitavusta, häytyy olla maholisuus kokeat kväänikulttuuria ja kulttuurihaamuja ja olla kans ylpeät niistä. ¶
Halti kvenkultursenter.Foto: Heidi Nilima Monsen/Ruijan Kaiku ¶
Halti Kvenkultursenter IKS ¶
Toimiplaana kväänin kieltä ja kulttuuria varten  ¶
Tromssassa 2017 - 2020  ¶
Kuka mie olen ja kekkä met olema?  ¶
Toimiplaana kväänin kieltä ja kulttuuria varten  ¶
Tromssassa 2017 - 2020  ¶
Kvääninkielinen käänös: ¶
Omasvuonon kielikeskus – Storfjord språksenter ja Kainun institutti – Kvensk institutt 2017 ¶
Sisälys  ¶
Alkusanat............................................................................................................................................................7 1. Johatus.............................................................................................................................................................8 1.2 Tavusta.......................................................................................................................................................10 1.3 Määrittelyt ja sanoitten merkitykset........................................................................................................11 1.3.1 Kväänit.....................................................................................................................................................11 1.3.2 Kvääni-sanasta........................................................................................................................................11 1.3.3 Kväänin kieli...........................................................................................................................................12 1.3.4 Kväänin kielen tila..................................................................................................................................12 1.3.5 Suomen ja kväänin kielen rajoista........................................................................................................14 2. Kväänin kieli ja kulttuuri Tromssan fylkissä.............................................................................................15 2.1 Fylkinkomuunin tehtävät.........................................................................................................................15 2.2 Tekijät ja ossaaminen.................................................................................................................................15 3.Fokusalat........................................................................................................................................................21 3.1 Lisätä tietoa kväänitten histooriasta, kulttuurista ja identiteetistä......................................................22 3.1.1 Kulttuurimuistot.....................................................................................................................................22 3.1.2 Biblioteekki.............................................................................................................................................24 3.2 Kväänin kielen vahvistaminen ja näkyväksi tekeminen.......................................................................25 3.2.1 Kväänin kieli julkisissa paikoissa.........................................................................................................25 3.2.2 Kväänin kieli ja koulutus........................................................................................................................28 3.3 Kynsti, kreativiteetti ja kulttuurinen yhtheistyö.....................................................................................30 4. Litteratuuri...................................................................................................................................................32 ¶
Meilä monila täälä pohjasessa oon kväänijuuret. Met olema kolmenkansanmöötin ihmiset - ja net kolme kansaa oon kväänit, saamelaiset ja norjalaiset. Joilekki tämä histooria oon hyvin tuttu, toisile se oon vielä tuntematon. ¶
Fylkinraati uskoo semmosheen pohjas-aloitten politikkhiin jossa ihminen oon tärkeä. Se meinaa sitä ette met kans haluamma nostaat esile sen kulttuuririkkhauen mikä täälä oon. Kväänin kieli ja kulttuu-ri oon luonolinen osa Pohjas-Norjan kulttuurihistooriaa. Tästä met piämä olla enämen tietoset ja ylpeät. Met uskoma ette se oon hyvä ihmisille, mutta se oon kans resyrsi koko Tromssan fylkile. Vahva identiteetti eesauttaa itteluottamusta ja luomisvoimaa. Yhtheinen histooria ja se ette otama kaikki re-syrsit käytthöön, oon pohja ko pykkäämä hyvän tulevaisuuen täälä pohjasessa. Met saatama tehä jotaki paikalisesti ja regiunaalisesti, mutta suurempi ylösnostaminen vaatii nasjunaalin satsauksen. ¶
Tromssan fylkinkomuuni haluaa olla eeläkävijä ko työtelhään kväänin kielen ja kulttuurin vahvista-misen etheen. Tämän toimiplaanan aikahorisontti oon neljä vuotta. Se olkhoon lähtölaukhaus sille pitkäaikaselle työle millä vahvistethaan tätä ossaa meän kulttuuria, koko fylkissä. ¶
Met toivoma ette saama lapset ja nuoret myötä. Heissä oon meän tulevaisuus. ¶
Ko tehemä yhtheistyötä sepitten aktööritten kanssa, saatama yhessä eistäät kväänin kieltä ja kulttuuria. ¶
Mie kyllä iloitten jatkosta! ¶
Fylkinneuvos tervheyttä, kulttuuria ja elinkeinoja varten ¶
Kuka mie olen ja kekkä met olema?  ¶
Pohjas-Norja oon histoorialisesti ollu monikulttuurinen yhtheiskunta jossa oon asunu ja asuva usheita etnisiä joukkoja niin ko saamelaiset, kväänit ja norjalaiset. Arvelhaan ette tääpänä Norjassa oon suuni-le 10000-15000 kvääniä. Tromssan ja Finmarkun fylkissä oon suuri määrä kvääniasukkhaita. Kväänit oon tunnustettu nasjunaaliksi minoriteetiksi, mutta kuiten harvat tietävä kväänitten kulttuurista, kie-lestä ja histooriasta. Kväänikulttuuri oon saanu suuren häpeästämppelin, ja kväänit oon olheet kovan norjalaistamisprosessin alla yli sata vuotta. 70-luvula perspektiivi minoriteetitten suhtheen muuttui sekä nasjunaalisesti ja internasjunaalisesti, ja se lisäsi ymmärystä sekä saamen ja kväänin kielen ja kulttuurin ympäri koko Pohjas-Norjassa. Kväänin kieli ja kulttuuri oon kuiten vieläki kovan painos-tuksen alla ja sen tähen monessa paikassa kuolemassa. ¶
Tromssan fylkinkomuuni haluaa ottaat eesvastauksen ette tämä tärkeä osa pohjasesta kulttuuririk-khauesta säilyy ja kehittyy, ja fylkinkomuuni oon sen tähen tehny tämän toimiplaanan. Komunaali- ja uuistusdepartementti oon antanu 300.000,- tähän työhön. Tämä toimiplaana oon ensimäinen jonka julkinen hallintaorgaani Norjassa tekkee kväänin kielen ja kultuurin vahvistamista varten. ¶
Tromssan fylkinkomuuni tunnustaa ette tarvithaan ison noston ette kväänin kielelä ja kulttuurilla olis paremat maholisuuet säilyät kans tulevaisuuessa. Tarvithaan tekoja ja strategioita komuunitasala, regi-uunitasala ja nasjunaalisella tasala. Tämä toimiplaana vahvistaa kväänin kieltä ja kulttuuria Tromssan fylkissä, ja plaana näyttää kunka Tromssan fylkinkomuuni itte saattaa vahvistaat kväänin kieltä ja kult-tuuria plaana-aijala 2017-2020. Jos meinathaan onnistuat niin pittää saaha nuoret myötä. Se oon juuri nuoret jokka ottava perintheet ja kielen myötä uuele aijale. ¶
Tämä toimiplaana oon alku sille pitkäaikaselle työle jolla fylkinkomuuni nostaa esile kväänin kielen ja kulttuurin Tromssan fylkissä. Tromssan fylkinkomuuni haluaa työtelä ahkerasti ette kans nasju-naalisella tasala nostethaan kväänin kieltä ja kulttuuria, niin ette kieli ja kulttuuri siirtyy etheenpäin tulevaisuutheen. Komunaali- ja uuistusdepartementti oon syksylä 2016 alkanu oman nasjunaalisen plaanatyön kväänin kieltä ja kulttuuria varten. Tromssan fylkinkomuunin toimiplaana tullee olem-haan tärkeä meininkidokumentti tähän. ¶
Tromssan fylkinkomuuni oon järjestänny seminaaria, kokkoontumisia ja pyytäny kans meinikipre-iviä, niin ette fylkinkomuuni sauttais hyvän kontaktin kvääniaktööritten kanssa. ¶
Prosessin aikana oon hoksattu ette tarvittemma enämen yhtheistyötä erilaisten kväänimiljöitten ja intressijärjestöitten, faakimiljöitten ja hallintatasoitten välilä. Paremalla yhtheistyölä saatama yhessä vahvistaat kväänin kieltä ja kulttuuria, niin ette sillä oon luonolinen paikka pohjasnorjalaisen moni-kulttuurisuuen joukossa. ¶
Toimet tässä toimiplaanassa oon pääasiassa semmoset ette niihin ei tarvitte ulkopuolista rahhaa. To-imiplaanan meininki oon lisätä tietoa ja ymmärystä fylkinkomuunin sisälä ja kans fylkinkomuunin yhtheistyöpartneritten joukossa. Tämä toimiplaana näyttää ette Tromssan fylkinkomuuni haluaa al-kaat työn, nostaat kväänin kielen ja kulttuurin myötä julkishiin plaanadokumentthiin ja pitkäaikashiin strategihoin. ¶
Kaikile lapsile pittää antaat maholisuuen opastuat kväänin kielheeni, oppiat kielen ja vieä kulttuuria etheenpäin omala luomisvoimala ¶
Kynsti, kreativiteetti ja kulttuurinen yhtheistyö ¶
Fylkinplaanassa (2014-2025) kväänistä puhuthaan omassa kapittelissa Pohjasalat-teeman alla: “Kväänit oon nasjunaalinen minoriteetti jolla oon pitkä histooria Tromssan fylkissä. Kväänin kielen ja kult-tuurin revitaliseeraustyöhön tarvithaan julkisten hallitusherrojen apua. Julkisille hallitusherroile oon tärkeää kommuniseerata organisasjuunitten ja institusjuunitten kans kväänikentällä, niin ette kväänit-ten ääni kuuluu. Institusjuunit niin ko Haltiin kväänisentteri, Omasvuonon kielikeskus ja Paaskiviikko oon tärkeät koko pohjas-aloitten perspektiivissä.” ¶
Tämä toimiplaana tullee olemhaan tärkeä työkalu jolla fylkinkomuuni saattaa realiseerata oman pohjas-aloitten strategian, eli Auttaat kväänin kielen ja kulttuurin kehittymistä . Tämä toimiplaana an-taa konkreettiset toimet joita fylkinkomuuni itte voi panna alule. Samala toimiplaana nostaa esile net keskheiset ja nasjunaalit haastheet joita kväänin kielelä ja kulttuurilla oon.  ¶
Saame, kvääni, romanes ja romani oon tunnustettu regiuuni- tahi minoriteettikieliksi Norjassa. Kielet oon suojattu Euroopparaatin regiuuni- tahi minoriteettikielitten sopimuksessa (Europarådets pakt om regions- eller minoritetsspråk), ja Norjan kielipolitikin moolina oon suojela nasjunaalisia minoriteet-tikieliä. Tämä mooli oon kirjattu usheissa isotinkamellingissä, Norjan laissa ja määräyksissä ja kans internasjunaalisissa sopimuksissa.  ¶
Tromssan fylkintinka päätti desemperikuussa 2014 kansanvaatimuksen jälkheen yksimielisesti tukeat vaatimusta ette kväänin kieli nostettais tasalta II tasale III Eurooppalaisessa regiuuni- tahi minoriteet- tikielitten sopimuksessa . Samanlaisen päätöksen oon tehnheet kans kaikki kuusi Pohjas-Tromssan komuunia ja Finmarkun fylkintinka.  ¶
Rammekonvensjon om vern av nasjonale minoriteter -konvensjuunissa sanothaan ette Norja oon vel-volinen kväänitten suhtheen jokka oon nasjunaalinen minoriteetti. Lisäksi näissä YK-konvensjuunis-sa sanothaan ette Norja oon velvolinen kväänitten suhtheen: FN-konvensjonen av 1966 om sivile og politiske rettigheter ja FN-konvensjonen fra 1966 om økonomiske, sosiale og kulturelle rettigheter. Norjan velvolisuuet tuleva esile kans lisäprotokollista jokka Norja oon ratifiseerannu ja siitä, kunka YKn ihmi-soikheuskomitea oon tulkittennu konvensjuunia. 1.3 Määrittelyt ja sanoitten merkitykset 1.3.1 Kväänit  ¶
Kväänilä meinathaan kielelistä ja etnistä minoriteettia Pohjas-Norjassa, jos heän esivanhemat siiry-it Norjhaan Pohjas-Suomesta tahi Pohjas-Ruottista. Ei ole olemassa mithään julkista statistikkia si-itä kunka moni tuntee ittensä kvääniksi tääpänä. Julkisissa dokumenteissä sanothaan ette kväänejä oon suunnile 10.000-15.000. Kvääniorganisasjuunit itte oon joskus käyttänheet lukua 30.000-50.000. ¶
Kväänit ovat het joila oon suomenkielinen tahi suomalainen kulttuuritavusta, ja jokka siiryit Ruijhaan ennen vuotta 1945, ja heän jälkeläiset, mutta tyhä jos tämä tavusta koethaan jollaki laila relevantiksi.  ¶
Dokumentit muisteleva ette kväänit oon olheet ja asunheet Tromssan fylkissä jo 1500-luvula. ¶
Tromssan universiteetin tekemässä tervheystutkimuksessa vuojelta 1987-1988 sanothaan ette 26 % ¶
Pohjas-Tromssan asukkhaista muistelee ette heilä on kvääni-/suomalaistavusta. ¶
Tääpänä monet kväänit asuva kaupungeissa, tradisjunaalisten kvääniasumapaikoitten ulkopuolela, ja oon syntyny uusi into revitaliseerata kväänin kielen ja kulttuurin. ¶
Kväänit hyväksythiin nasjunaaliseksi minoriteetiksi Norjassa vuonna 1998. 1.3.2 Kvääni-sanasta  ¶
Paljon oon diskuteerattu ja kiistelty kvääni-sanasta. Joilaki aloila kvääni-sana oon ymmäretty hyvin negatiivisesti ja ihmiset ei ole halunheet käyttäät sannaa ollenkhaan. Het oon enämen tykänheet sa-noista norjan-suomalainen tahi suomensukunen, ja kielen het oon käskenheet suomen kieleksi. Isot-inkamellingissä nr. 15 (2000-2001) rejeerinki sannooki ette oon pitkät tradisjuunit käyttäät sannaa  norjankielisennä terminä, mutta ette monet minoriteettiryhmässä itte tykkäävä käyttäät ter-miä  tahi . ¶
Vuonna 2012 hallitusherrat päätit ette minoriteetin viralinen nimi muutethaan sanasta kvener sanaksi kvener/norskfinner. Tällanen parallellinen kvääni ja suomi -sanoitten käyttö ei ole vieras Tromssan fylkissäkhään. Monissa paikoissa Tromssan ja Finmarkun fylkissä oon käytetty välistä sannaa kvääni ja kväänin kieli, ja välistä suomi ja suomen kieli. ¶
Tääpänä kvääni-sana ei kuiten ole negatiivinen sana Tromssan fylkissä. Met fylkinkomuunissa ole-ma hoksanheet ette ihmiset meän fylkissä oon ylpeät kvääni-sanasta. Sen tähen tässä toimiplaanassa ei käytetä sannaa norjansuomalainen. Tromssan fylkinkomuuni kuiten toivoo ette tämä toimiplaana inkludeeraa kaikki ihmiset joila oon suomalainen tavusta tahi kväänitavusta. 1.3.3 Kväänin kieli  ¶
Kväänin kielelä meinathaan suomalais-ugrilaisista ja uralilaisista kieltä joka oon likisukua suomen kielele ja meänkielele. Kväänin kieli on kväänitten äitinkieli. Kväänin kieli hyväksythiin omaksi kiel-eksi Norjassa vuona 2005. ¶
Kväänin kieli oon ensinä suulinen kieli, vaikka oonki olemassa jonkuverran kvääninkielistä kirjalista materiaalia. Kvääninkielistä materiaalia ei tehä vielä niin paljon. Vuonna 2007 avathiin Kainun insti-tutti – Kvensk institutt, kväänin kielen ja kulttuurin nasjunaalinen sentteri. Sentterin tehtävhiin kuu-luu kväänin kirjakielen normeerinki. ¶
Kväänitten norjalaistaminen oli hirmu ankaraa, ja sitä kesti 1970-luvule saakka, mutta eelheen vielä 1950-luvula oli olemassa vahvoja kväänikielimiljöitä Tromssan ja FInmarkun fylkissä. Tääpänä oon rohki harvat jokka puhuva kväänin kieltä äitinkielenä.. ¶
Kielelinen ja kulttuurinen yhtheys kväänin kielen, meänkielen ja pohjassuomalaisten murtheitten välilä, oon Pohjaskalotilla vahva. Tämän toimiplaanan prosessissa moni oon toivonu ette Tromssan fylkinkomuuni freistaa kattoot maarajoitten ylitte. Kväänin kielihän oon tärkeä avvain ihmisten välish-een kontakthiin ja yhteistyöhön Pohjaskalotilla. 1.3.4 Kväänin kielen tila  ¶
Vuonna 2010 alotethiin tutkimusprosjektin jossa kaheksen universiteettiä kuuessa eurooppalaisessa maassa tutkit Euroopan minoriteettikieliä. Tämä Eldia-prosjekti (European Language Diversity for ¶
All) lähätti raportin Norjan hallitusherroile vuona 2013. ¶
Raportti muistelee ette kväänin kielen tila oon rohki heikko. Baromeetterissä jossa mitathaan mi-noriteettikielten elhoonjäämismaholisuuksia, kväänin kieli menestyi huonoimin. Vaikka kväänin kielelä oon status nasjunaalisenna minoriteettikielenä, ja vaikka kirjakieltä standardiseerathaan, oon kväänin kielen käyttö opetuksessa, mediassa ja julkisissa paikoissa aivan mitätön. ¶
Tutkimustuloksissa toethaan ette kväänin kieli oon vaarassa kuola kokonhansa pois, ja toethaan ette «effektiiviset toimet pittää alottaat heti varsin, niin ette kieli ei kokonhansa katoa». ¶
Tromssan fylkinkomuuni tunnustaa ette kriittisesti uhattu kieli, niin ko kväänin kieli, tarvittee omat strategiat ja toimet ette kieli säilyy. Tromssan fylkinkomuuni tahtoo ette komuunit ja valtio häytyvä kans tehä omat toimiplaanat kväänin kielen ja kultuurin vahvistamista varten. 1.3.5 Suomen ja kväänin kielen rajoista  ¶
Histoorialisesti sanoja kvääni ja suomi oon käytetty risthiin rasthiin. Sen jälkheen ko kväänin kielestä tuli viralisesti oma kieli, niin näitä sanoja alethiin käyttämhään tarkemin ja kans poliittisesti. Suomen kielelä meinathaan sitä kieltä jota puhuthaan Suomessa, ja kväänin kielelä meinathaan sitä kieltä jota puhuthaan Norjassa. ¶
Kouluissa ja opetusplaanoissa näitä sanoja kuiten käytethään vielä toinen toisesta. Meininkipreivit joita kvääniorganisasjuunit oon lähättänheet toimiplaanaa varten, näyttävä ette kvääniorganisasjuunit ja institusjuunit näkevä kielikysymyksen kukanenki vähä eri vinkkelistä. Se oon selvä ette haluthaan konkreettisia toimia kväänin kieltä varten. Samala kuiten osa Tromssan fylkin kväänimiljööstä tahtoo käyttäät suomen kieltä työkaluna omassa revitaliseerinkityössä. Sen tähen ko kvääninkieliset opetta-jat vielä vailuva ja eläväiset kielimiljööt oon pienet, niin suomen kieli saattaa olla järkevä apu. Jokku saattava löytäät kväänitietosuuen ja -intressin suomen kielen kautta. Tromssan fylkinkomuuni oon ymmärtänny ette kväänimiljööt haluava pittäät vaarin sekä kväänin kielestä ja suomen kielestä, ja ette fylkinkomuunin häytyy työtelä molempien etheen. Tämä toimiplaana kuiten primääristi antaa ehotuksia kunka kväänin kieltä vahvistethaan Tromssan fylkissä. ¶
Meri Nikula, ääniperformanssi Varengintalonäyttelyn aukaisemisessa vuona 2016. ¶
Kuva: Varengin museumi* / Monica Milch Gebhardt ¶
Tromssan fylkissä, ja eriliikasesti Pohjas-Tromssassa, oon kväänihistooria ollu näkyvä ja tärkeä. ¶
Pohjas-Tromssassa moni komuuni oon jo pitkhään työtely kväänin kielen ja kulttuurin etheen. ¶
Omasvuonon kunta (Storfjord kommune) päätti jo vuonna 2007 ette heän kunta eli komuuni oon kolmekielinen ja kolmekulttuurinen komuuni. Samana vuona Raisin komuuni (Nordreisa kom-mune) järjesti mailman ensimäisen kväänifestivaalin, Paaskiviikko. Naavuonon komuuni (Kvænan-gen kommune) oon nyt perustamassa monikielisen kielisentterin komuunhiin. Kolmekieliset kyltit oon pystytetty Omasvuonon kunnassa ja Kaivuonon komuunissa vuona 2016, ja muutki komuunit oon sanonheet ette netki haluava kolmekieliset kyltit. 2.1 Fylkinkomuunin tehtävät  ¶
Tromssan fylkinkomuuni oon regiunaalinen kehitysaktööri. Fylkinkomuunilla oon tärkeä roo-li ko päätethään mihin suunthaan yhtheiskuntaa kehitethään meän fylkissä ja yhteistyössä koko ¶
Pohjas-Norjan alala. Fylkinkomuuni oon myötä vaikuttamassa sentraalishiin hallintoherrhoin. Plaa-na- ja strategiadokumentit niin ko Fylkinplaana, Visuaalisen kynstin toimiplaana ja Regiunaalinen bib- lioteekkiplaana oon meile tärkeät työkalut. Tämä toimiplaanan häytyy nähä yhtheyessä näitten muit-ten plaanoitten kans.  ¶
Tromssan fylkinkomuuni tahtoo selkeästi ja pro-aktiivisesti vahvistaat kväänin kieltä ja kulttuuria, ei tyhä Tromssan fylkissä, mutta koko maassa. Tromssan fylkinkomuuni on ollu vahvasti myötä ko ¶
Pohjas-Tromssan kvääni-institusjuunit pykäthiin. Fylkinkomuunilla oon halu saaha kaikki kväänimil-jööt myötä ko alethaan nostaat kväänin kielen ja kulttuurin enämen esile, sekä nyt ja tulevaisuuessa. 2.2 Tekijät ja ossaaminen  ¶
Arkiivivärkki, Staatinarkiivi Tromssan kaupungissa, oon staatilinen kulttuuri-institusjuuni joka säi-lyttää ja tekkee maholiseksi käyttäät sekä privaattia ja julkista arkiivimateriaalia ja kans jakkaa tietoa arkiivin sisälyksestä. Arkiivimateriaalit oon Finmarkusta, Tromssasta ja Svalbardista. Staatinarkiivi työtelee aktiivisesti ette kans privaatit arkiivit joissa oon tietoa kväänin kielestä, histooriasta ja kult-tuurista, suojathaan ja saahaan paremin esile. ¶
Haltiin kväänisentteri – Halti Kvenkultursenter IKS  ¶
Haltiin kväänisentteri oon interkomunaalinen selskaappi jonka omistaa kuusi Pohjas-Tromssan komuunia ja Tromssan fylkinkomuuni. Kväänisentteri oon Halti-pytinkissä Raisissa. Sentterin työ oon vahvistaat kväänin kieltä ja kulttuuria. Yksi sentterin suurimista tehtävistä oon järjestäät jokavuotisen festivaalin, Paaskiviikon. ¶
Kainun institutti – Kvensk institutt  ¶
Kainun institutti oon nasjunaalinen kväänin kielen ja kulttuurin sentteri ja se oon Pyssyjovessa, Fin-markussa. Institutin työ oon tehä kväänin kielen ja kulttuurin näkyväksi ja hyväksytyksi yhteiskun-nassa, sekä vahvistaat kaksikielisyyttä kväänialoila ja vahvistaat kväänin kirjakieltä. ¶
Kväänin paikannimipalvelus – Kvensk stedsnavnstjeneste  ¶
Kvääninkielinen paikannimipalvelus oon osa Norjan paikannimipalvelusta, joka on Kieliraatin (Språkrådet) alla. Kvääninkielinen paikannimipalvelus täkkää Tromssan ja Finmarkun fylkit. Paikan-nimi-laissa seisoo, ette sillon ko komuunit ja julkiset orgaanit aikova päättäät kvääninkielisistä pai-kannimistä, niin kväänin paikannimipalvelus neuvoo heitä kunka paikannimet kirjotethaan. Kväänin paikannimipalvelus saattaa kans neuvoot kunka nimen valithaan, ja se vastaa kysymykshiin paikann-imistä ja paikannimitten käytöstä. ¶
Pohjas-Tromssan kuusi komuunia ja Tromssan fylkinkomuuni omistava Pohjas-Tromssan Museumin. ¶
Museumi oon Halti-pytinkissä Raisissa. Museumi toimii ei-kaupalisesti, ja toimitten avula se pyrkii suuntaamhaan tulevhaan ja nostamhaan esile asioita jokka oon tärkeät koko regiuunin kulttuurihis-toorialle. Museumi oon työtely systemaattisesti ja tehny näkyväksi sekä saamen ja kväänin kieltä ja kulttuuria. ¶
Pohjas-Tromssan Regiuuniraati* – Nord-Troms Regionråd  ¶
Pohjas-Tromssan Regiuuniraati oon poliittinen ja hallinollinen yhtheistyöorgaani jossa oon myötä ¶
Naavuonon, Raisin, Kaivuonon, Kieruan, Omasvuonon ja Yykeän komuunit. Regiuuniraatin yhthe-isessä johtamis- ja strategiadokumentissa vuosile 2016-2019 oon kolmenkansanmöötti valittu yheksi yhtheiseksi kvaliteetiksi, joka häytyy olla myötä raatin kehittämisprosjektissa. Regiuunin kulttuuri-histooria oon muutoinki tärkeä osa Pohjas-Tromssan profiilia. Ko Regiuuniraatin Omdømmeprosjekt päättyi, annethiin ulos nettilaijan jossa tekstit oon kans saameksi ja kvääniksi.  ¶
Biblioteekki oon Halti-pytinkissä Raisin Hansinkentässä. Raisin biblioteekki oon jo kauvoin jakanu tietoa kväänikulttuurista, ja biblioteekki tekkee paljon yhtheistyötä Haltiin kväänisentterin kanssa. ¶
Pohjas-Tromssassa oon muutoinki hyvä biblioteekki-yhtheistyö; joka vuosi Pohjas-Tromssan bibli-oteekki- ja kulttuuribussi järjestää kaksi kiertomatkaa joissa kväänin kieli ja kultuuri oon teemana. ¶
Kväänin biblioteekipalveluksen pääprosjektissa oli Raisin bilblioteekile suuniteltu roolin jossa sillä oon «eesvastaus Tromssan fylkin biblioteekitten kväänipalveluksista». ¶
Pohjas-Tromssan Regiuunikonttuuri* – Regionkontoret i Nord-Troms  ¶
Pohjas-Tromssan regiuunikonttuuri oon yhtheinen konttuuri regiuunin peruskouluitten kehit-tämistyötä ja opettajitten »kompetanssinostoa varten. Konttuuri oon Kieruassa ja se toimii interko-munaalisenna yhtheistyönä. Regiuunikonttuuri koordineeraa muun myötä Pohjas-Tromssan kielteno-pettajitten verkostoa, ja konttuuri oon työtely ankarasti ette paranethaan saamen- ja suomen kielen opetusta peruskouluissa. ¶
Omasvuonon kielikeskus – Storfjord språksenter  ¶
Omasvuonon kielikeskus on monikielinen kielikeskus joka oon Yykeänperässä. Kielikeskus työtelee sen etheen ette saamen, kväänin ja suomen status olisi vahvempi omassa komuunissa ja kans koko re-giuunissa. Kielikeskuksen työhön kuuluu raavhaittenopetus ja kielten vahvistaminen peruskouluissa. ¶
Tromssan Museumi - Univsersiteettimuseumi oon työtely tutkimusprosjektitten kans joissa oon kerät-ty paljon kulttuurimuistoja ja elämäntarinoita 1970- ja 1980-luvun kväänimiljöistä. Tromssan Muse-umi oon pykäny ison kvääniarkiivin jossa kyselymateriaalit ja muu dokumentasjuuni oon kovottu yhtheen niitten tutkimusmateriaalitten kans joita aijemin oon kovottu Suomesta. Arkiivissa oon kans paljon kuvia. Arkiivi antaa hyvän kuvan kväänikulttuurista viimi 70 vuojen aijalta. Museumi oon kans publiseeranu yhen Ottar-lehen jonka teemana oli kväänin kieli ja kulttuuri (nro. 269, 1-2008). ¶
Norjan arktinen universiteetti oon Norjan kolmaneksi suurin universiteetti. UiT oon ainua universi-teetti/korkeakoulu jossa oon kväänin kielen vuosiopinot, ja kans kväänin ja suomen kielen bachelor- ja master-tasan opinot. Universiteetti oon tekemässä uutta kväänin kielen nettikurssia, mikä passaa kans niile jokka ei halua opiskella universiteetissa. ¶
Vesisaaren museumi – Ruija kväänimuseumi* oon se museumi jolla oon eesvastaus kväänitten ja nor-jansuomalaisten histooriasta ja kulttuurista. Museumi oon kans Vesisaaren ja krannikylitten paikalis-museumi. Vesisaaren museumi oon Varenkin museumin alla. Varenkin museumi oon interkomu-naalinen museumi jonka omistava Etelä-Varenkin, Vesisaaren ja Vuoreijan komuunit ¶
Haltiin kväänisentteri. Kuva: Heidi Nilima Monsen / Ruijan Kaikutelyprosjektista Kven Connection jossa oon myötä Sonja Siltala (NO), Katariina Angeria (Suomi) ja Merja Briñón (Suomi). ¶
Kuva: Sonja Siltala ¶
Organisasjuunit  ¶
Kveeninuoret oon Ruijan Kveeniliiton nuorittennorganisasjuuni. Organisasjuuni tahtoo nostaat nuoritten ylpeyttä ja tietämystä kvääni-identiteetistä. Kveeniluusit oon Kveeninuoritten oma tieon-jakamisprosjekti, jonka aikana het matkustava jatkokoulhuin ja nuorittenkoulhuin ja muisteleva kväänitten oloista. Kveeninuoret kans administreeraa tätä prosjektia.  ¶
Kveenimaanyhdistys - Kvenlandsforbundet  ¶
Kveenimaanyhdistys oon ittenäinen kvääniorganisasjuuni Norjassa. Ruottissa ja Suomessa oon kans vastaavat organisasjuunit, ja yhessä het oon perustanheet yhistyksen Kvänlandsforbund – Kveeni-maanyhditys. Yhistyksen työhön kuuluu kielen revitaliseerinki ja Pohjaskalotin yhteinen kväänipoli-tikki. ¶
Kvääniraati* – Kvensk råd  ¶
Kvensk råd oon kväänilaakiten ja kvääniyhistysitten ja erilaisten organisasjuunitten yhtheistyöfooru-mi. Raati työtelee asioitten kans joihin kaikila raatin jäsenillä oon intressi. Raati haluaa olla kväänimi-noriteetin vahva puhettorvi. Haltiin kväänisentteri oon raatin sekretariaatti. ¶
Ruijan Kveeniliitto oon organisasjuuni joka pittää vaarin kväänitten intressistä, ja se täkkää koko Nor-jan. Liitossa oon myötä melkhein 1000 jäsentä. Liitthoon kuuluu 12 paikalislaakia, joista viisi oon ¶
Tromssan fylkissä. Ruijan Kveeniliitolla oon kans oma koko maan täkkäävä nuorittenorganisasjuuni, ¶
Kveeninuoret. ¶
Kuva: Haltiin kansalistarhaan sentteri ¶
Kynsti, kreativiteetti ja kulttuurinen yhtheistyö ¶
Identiteetti, ylpeys ja yhtheenkuuluminen oon tervheen ja lujan revitaliseerinkiprosessin pohjana. ¶
Tromssan fylkinkomuuni toivoo ette näitten fokusaloitten avula saatama eistäät ja vahvistaat näitä. ¶
Ihminen tarvittee tietoa oman menneisyyen ympäri ette saattaa vahvistaat ommaa identiteettiä. Ih-misen pittää saaha olla näkyvillä ette saattaa näyttäät oman ylpeyen. Ihminen tarvittee areenoita ette saattaa tunteet yhtheenkuuluvuutta. ¶
Jokhainen fokusala pittää sisälä toimia plaanaperioodin 2017-2020 aikana. Moolina oon ette toimitten pittää olla konkreettisia ja helppo vieä läpi. Toimiplaanan pittää näyttäät kunka fylkinkomuuni prior-iteeraa tämän ensimäisen plaanaperioodin aikana. ¶
Tämä plaana alottaa prosessin, jonka avula nostethaan ylös kväänin kielen ja kulttuurin. Tromssan fylkinkomuuni haluaa kans nostaat esile net haastheet, joita kväänin kielelä ja kulttuurilla oon nasju-naalisessaki perspektiivissä. ¶
Sen tähen ko kväänikansa assuu tääpänä niin eri paikoissa, oon tarvet pykätä yhtheisiä kvääniklustere-ita, joissa kieli, kulttuuri, elinkeino ja kompetanssi oon tärkeässä roolissa. Tämä kuoraa klusteristrate-giaa jonka mainithaan kans fylkinplaanassa. Tääpänä Raisissa oon tämmönen klusteri johon kuuluu ¶
Haltiin kväänisentteri, Paaskiviikko, Pohjas-Tromssan Museumi, Raisin biblioteekki ja Pohjas-Troms-san jatkokoulu. Haltiin kväänisentteri ja Paaskiviikko oon sentraalit ko eistethään ja nostethaan esile kväänin kieltä, kynstiä ja kulttuuria. Omasvuonon kielikeskuksessa oon kans paljon kielikompetans-sia jota saatethaan eistäät ja käyttäät. Haltiin kväänisentterillä, Paaskiviikko ja Omasvuonon kielike-skuksella oon tärkeä rooli ko revitaliseerathaan kväänin kieltä ja kulttuuria. luonolinen osa meän pohjasnorjalaista monikulttuurisuutta. 3.1 Lisätä tietoa kväänitten histooriasta, kulttuurista ja identiteetistä  ¶
Tavalisesti ihmiset ei tiiä niin paljon kväänikulttuurista, ja siksi oon tärkeä nostaat kulttuurin esile niin ette se olis saman arvonen ko saame ja norja. Hääymä tunteat histoorian ette saatama ymmärtäät kulttuuria. Tarvittemma uutta tietoa ette ymmärämmä kväänitten elämäntavan ja tradisjuunit. Tie-to saattaa kans stimuleerata uusia elinkeinoja, kulttuuria, paikalista yhtheyttä ja kontaktia ihmisten välilä. Ko olema tietoset omasta histooriasta, niin ylpeys, identiteetti ja yhtheenkuuluminen alkava ittäät. 3.1.1 Kulttuurimuistot  ¶
Kväänitten kulttuurimuisthoin kuuluu fyysiset asumisen ja elämisen jäljet, laulut, muistelukset ja nimet. Paikannimet oon erityisen tärkeät paikalisele ja kollektiiviselle identiteetille. Paikannimet muisteleva asumisesta ja olemisesta ja kans kielelisestä ja kulttuurisesta yhtheenkuulumisesta. ¶
Se oon vaikea sanoat oonko joku kulttuurimuisto ainuasthaan kväänitten, saamelaisten tahi norjalaisten kulttuurimuisto. Kulttuurit oon elänheet yhessä likitysten ja ottanheet toinen toiselta vaikutuksia. ¶
Saamen kulttuurimuistoja suojelhaan nyt eri laila ko norjalaisten ja kväänitten kulttuurimuistoja. ¶
Saamen kulttuurimuistot suojelhaan automaattisesti heti ko net oon vanhemat ko 100 vuotta. Muita kulttuurimuistoja suojelhaan jos net oon vanhemat ko vuojelta 1537. Saametinka päätti 07.12.2016 tehä departementille ehotuksen ette kulttuurimuistolain §4 pittää muuttaat, ja saamen ja kväänin kult-tuurimuistot jokka oon aijalta ennen vuotta 1917, pittää rauhottaat. Kväänit olit kans yhtheiskun-nan norjalaistamispolitikin alla, ja paljon tietoa kväänikulttuurista katosi. Sen tähen Tromssan fylk-inkomuuni haluaa ette kväänitten kulttuurimuistot automaattisesti suojelhaan. ¶
Riikinantikvaarin rauhottamisstrategiassa nostethaan esile nasjunaalit minoriteetit ja heän kult-tuurimuistot. Vuona 2017 oon kväänitten kulttuurimuistot erityisessä fokuksessa. Se oon liika vähän tietoa kväänitten kulttuurimuistoitten ja pykkäystavoitten ympäri. Tarvittemma tutkiat enämen ette saatama defineerata kriteerit tämän kulttuuriarvan ympäri. Se oon tärkeä saaha tietoa kväänikult-tuurin fyysisistä jäljistä ennen ko net kokonhansa katoava, ja samala säilytämmä tärkeän kulttuuriar-van tulevaisuutta varten. ¶
Kväänikulttuurissa tapahtuu nyt paljon. Tietoa ja tietosuutta nostethaan esile. Aika oon nyt kypsä poikkifaakilisile prosjektille joissa jaethaan uutta tietoa. ¶
Hotti-talo Yykeänperässä, kuva Pål Vegard Eriksen, Haltiin kväänikulttuurisentter ¶
Tehhään työtä sen etheen ette kväänitten kulttuurimuistot automaattisesti rauhotethaan ¶
Kvääniorganisasjuunit meinaava ette oon suuri tarvet jakkaat perustavvaa tietoa kväänin kielen ja kulttuurin ympäri, erityisesti lapsile ja nuorile, ja muutoinki kaikile. Lastentarhat, peruskoulut ja jat-kokoulut, universiteetit, museumit, biblioteekit, institusjuunit, komuunit ja fylkinkomuunit - kaikila pittää olla eesvastaus tehä näkyväksi ja eistäät kväänin kieltä ja kulttuuria. Julkisten institusjuunitten yhtenä tehtävännä pitäis olla ette net muisteleva kväänin kielestä ja kulttuurista. ¶
Kielireisut kirjabussila, paikaliset tapahtumat ja toimet joita seurat ja institusjuunit järjestävä, kväänin kulttuuriviikot lastentarhoissa ja kulttuurikouluissa, Pohjas-Tromssan Museumin monikielinen pe-rusnäyttely ja kolmikieliset kyltit oon hyvät ja luovat esimerkit niistä toimista, joitten avula lapset ja nuoret saava tietäät enämen kväänin kielestä ja kulttuurista. ¶
Kväänin biblioteekkipalvelus Tromssassa oon myötä Tromssan Regiunaalisessa biblioteekkiplaanassa 2017-2028. Tämä palvelus työtelee sen etheen ette kväänilitteratuuri, kieli ja kulttuuri oon esilä kaikissa kansanbiblioteekissa Tromssassa. Kväänin biblioteekkipalveluksen Tromssassa pittää tehä paremaksi yhessä Raisin biblioteekin ja Tromssan fylkinbiblioteekin kanssa. Ette kväänin biblioteekkipalvelus tullee paremaksi, piämä tehä yhtheistyötä kans Finmarkun fylkinbiblioteekin, Tromssan universiteetin biblioteekin ja Nasjunaalibiblioteekin kanssa. Palveluksella pittää olla eesvastaus siitä ette se tekkee näkyväksi ja jakkaa tietoa kväänikielisestä litteratuurista, sekä litteratuurista ja dokumentasjuunista kväänitten/norjansuomalaisten suhtheitten ympäri. Saatama tehä yhtheistyötä Saamen biblioteekki-palveluksen kanssa, ja kuula kunka het oon työtelheet. Palveluksen kautta saama helposti tietoa ja dokumentasjuunia kväänitten ympäri ja kväänilitteratuurista. ¶
Kaikila kansanbiblioteekilä Tromssassa oon erityinen eesvastaus muistela pohjasnorjalaisen, saamen ja kväänin litteratuurin ympäri, ja kans kielen ja kulttuurin ympäri. Landsdelsrådet for kultur i Nord-  ¶
Norge oon tehny pohjasnorjalaisen litteratuuristrategian. Strategian moolina oon lujittaat pohjasnor-jalaisen litteratuurin produksjuunia ja jakkaat tietoa siitä.  ¶
Perustaat kväänin litteratuuripalveluksen ja kehittäät sitä yhessä Raisin komuunin ja Finmarkun fylkinbiblioteekin kanssa 3.2 Kväänin kielen vahvistaminen ja näkyväksi tekeminen  ¶
Kväänin kielen tunnustethiin omaksi kieleksi Norjassa vuona 2005, muun myötä sen tähen ette kie-lelä oon pitkä histooria Norjassa. Sen jälkheen ko kväänin kielen tunnustethiin omaksi kieleksi, pe-rustethiin monia kieli-institusjuunia kahessa pohjoisimmassa fylkissä, niin ko Haltiin kväänisentteri ja Omasvuonon kielikeskus Tromssassa. Nämät järjestävä kielitoimia lapsile ja nuorile, mutta kans monenlaista opetusta raavhaile. ¶
Kvääniorganisasjuunit oon tuonheet esile ette tarvithaan kehittäät ja järjestäät kvääninkielisiä lasten-tarhoja, sekä lujittaat suomen ja kväänin kieltä peruskoulussa ja jatkokouluissa. ¶
Tarvithaan kans järjestäät raavhaittenopetusta fylkissä, jatkokoulutusoikeuksia kieltenopettajille, ja perustaat oman opettajakoulutuksen suomen ja kväänin kielen opettajille. Tarvithaan systemaattisesti ja struktuurisesti nostaat kväänin kielen ylös monila eri aloila, eriliikasesti kaikessa opetuksessa last-entarhasta ja kiini universiteetin opinthoin. ¶
Lukeminen meinaa kielelistä kehitystä, mutta lukemisheen tarvithaan «jotaki mitä saattaa lukeat». ¶
Biblioteekila oon tärkeä rooli kielenkehityksessä. Net saattava muistela kväänilitteratuurin ja -tekstit-ten ympäri. 3.2.1 Kväänin kieli julkisissa paikoissa  ¶
Julkiset paikat oon yksi tärkein, universaalisin ja noppein tapa saaha aikaseksi dialoogin asukkaitten ja kävijöitten kanssa. Julkisissa paikoissa saattava kaikin - asukkhaat ja kävijät - kohatella, ja kaikin saattava puhuat ommaa kieltä. Eikä tyhä paikalista kieltä, mutta kans kieliä joita maahansiirtyjät ja muut siirtyjät puhuva. Lisäksi puhuthaan regiunaalia ja ylheistä kieltä, ja tieten kieliä joita turistit ja kävijät puhuva ¶
Privaatit toimet ja paikalinen yhtheiskunta ¶
Hallitusherroila oon eesvastaus pittäät vaarin julkisista paikoista. Heilä oon hyvä maholisuus eistäät ja lisätä ihmisten kokemuksia, ja käyttäät kieltä ko kuurothaan elinkeinoinoja, kulttuuria, paikalista yhtheyttä ja kontaktia asukhaitten välilä. Tämän saatethaan tehä innovatiivisela ja luovala tavala: fyy-sisesti, visuaalisesti, kynstilisesti, , ja vieläpä virtuellisti.jitten eustajat, kävijät ja muut ihmiset – saattava olla myötä vaikuttamassa, kohatella ja käyttäät ommaa kieltä. Monikieliset kyltit, sekä julkiset ja privaatit – niin ko reklaamit ja kauppafasaadit – oon piian näkyvin monikielisyyen merkki kaupunkitten julkisissa paikoissa. Kyltit oon näppärät ko net näyttävä suunan tahi antava tarpheelista tietoa. Kyltit oon kans symbooliset ja antava vissile joukoile tuntheen ette het kans oon myötä. Kyltit oon kans markkinointikonsti, esimerkiksi jos joku paikka haluaa turis-tiatraksjuuniksi tahi luoa merkkitavaran, niin ko Chinatown Londonissa. ¶
Biblioteekit, museumit, galleriat ja kulttuuripaikat oon paikat missä oon maholista inkludeerata, sekä hoksata ja oppia uutta. Nämät paikat ei kuiten ole justhiin samala tavala auki ko julkiset paikat. Tärkeitä julkisia paikkoja oon kans «virtuellit huonheet», niin ko joku kotilaita, «live-lähätys» ja interaktiiviset särmit. ¶
Tromssan fylkinkomuuni oon myötä vaatimassa ette kväänin kielen statuksen pittää nostaat nasju-naalisesti. Sen tähen oon tehty päätöksen ette kväänin kielen pittää nostaat tasalta II tasale III Euroop- palaisessa regiuuni- tahi minoriteettikielitten sopimuksessa (Den Europeiske pakten om regions- eller minoritetsspråk). Pohjas-Tromssan kuusi komuunia ja Finmarkun fylkintinka oon tehnheet saman-laisen päätöksen.  ¶
Tromssan fylkinkomuuni haluaa ette kväänin kieli saapi näkyvämmän paikan yhtheiskunnassa ja fylk-inkomuunissa, ja ette kväänin kieltä käytethään enämen julkisissa paikoissa. Se oon tärkeä statukselle ja identiteetille. Status oon tärkeä ette ihmisillä olis intressi opetella kielen. ¶
Innostaat komuuniita laittamhaan kolmekieliset kyltit ja kylännimet koko ¶
Jakkaat tietoa kväänin kielestä ja kulttuurista fylkinkomuunin omala nettilaijala ¶
Kuva: Lene Hansen / Tromssan fylkinkomuuni, Vesisaaren museumi- Ruija kväänimuseumi* ¶
Finmarkun ja Tromssan fylkitten oppilhaat joila oon kvääni- eli suomalainen tavusta, saava oppiat suomenkieltä toisena kielenä peruskoulussa. Opetuslaki § 2-7 sannoo ette jos oon ainaki kolme oppi-lasta joila oon kvääni- eli suomalainen tavusta, niin komuunin pittää tarjota kielen opetusta. Koulu-vuona 2015-2016 oli 559 oppilasta jokka saiva kielen opetusta peruskoulussa kahessa pohjasimmassa fylkissä. Suomen kieltä toisena kielenä opetethiin kuuessa komuunissa Tromssan fylkissä: Tromssas-sa, Yykeässä, Omasvuonossa, Kaivuonossa, Raisissa ja Naavuonossa. Tromssan peruskouluissa ope-tethiin suomen kieltä toisena kielenä yhtheensä 113 oppilhaale. Vaikka faakin nimi oon suomi toise-na kielenä, saattava oppilhaat valita kans kväänin kielen. Se oon sen tähen ko Kunnskapsløftet oon määritelly ette kvääni ja suomi oon samanarvoset opetuskielet.  ¶
Suomen kieli toisena kielenä -faakin oppilasmäärä oon vähentynny dramaattisesti viimi kymmenen vuojen aikana. Korkein oppilasmäärä suomen kielen opetuksessa Norjan peruskoulussa oon ollu 1200 oppilasta. Utdanningsdirektoratet antoi NORUTille tehtäväksi selvittäät ette miksi oppilhaitten määrä oon vähentynny, ja NORUT antoi ulos raportin tästä vuona 2015. Raportissa sanothaan ette asia oon kompleksinen. Koulunomistaja jolla oon eesvastaus jakkaat tietoa ja järjestäät faakin, nostethaan suureksi syyksi. ¶
Statistikit muisteleva ette jatkokouluissa oon vieläki vähemän oppilhaita. Kouluvuona 2013-2014 oli 22 oppilasta joile opetethiin suomen kieltä toisena kielenä. Näistä 18 oppilasta Finmarkussa ja 4 oppi-lasta Tromssassa. Kouluvuona 2014 oli Tromssassa tyhä yksi oppilas joka sai suomenkielen opetusta jatkokoulussa. Kouluvuona 2015-2016 ei ole enhään yhthään oppilasta. ¶
Tromssan fylkinkomuuni toivoo ette opetustarjonan varmistethaan peruskoulusta alkaen ja kiini jat-kokoulhuun saakka, siitäki huolimatta ette norjalaisen lain jälkheen ei ole pakko tarjota suomen ja kväänin opetusta jatkokoulussa. Selkeä ja offensiivi tarjonta jatkokoulussa saattaa olla myötä nostama-ssa oppilhaitten määrää kans peruskoulussa ja vaikuttaa siihen ette usheimat haluava opiskella kieltä universiteetissä. ¶
Fylkinkomuuni kouluitten omistajana pittää järjestäät niin, ette oppilhaat jokka oon valinheet kväänin kielen opetuskieleksi peruskoulussa, saattava jatkata tätä kans jatkokoulussa. ¶
Niilä oppilhaila joila oon ollu kväänin tahi suomen kieli toisena kielenä peruskoulussa, pittää olla maholisuus opiskella kieltä kans jatkokoulussa, vaikka heilä ei olekhaan oikeus siihen. Ko Tromssan fylkinkomuuni alottaa tämän toimen, niin se aikoo tehä yhtheistyötä kväänin ja suomen kielen ja kulttuurin kompetanssimiljöitten kans sekä Tromssassa ja Finmarkussa, maholisesti kans Suomessa ja ¶
Ruottissa. Lisäksi Tromssan fylkin kouluissa pittää olla maholisuus oppiat suomea vierhaana kielenä, jos tyhä oon nokko oppilhaita jokka haluava opetusta suomen kielessä, tahi ette jokku muut opetusre-syrsit oon ekonoomisesti myötä tarjoamassa opetustasassa. Pohjas-Tromssan jatkokoulussa oon kompetanssi muun myötä saamen kielen nettiopetukses-sa, ja sen tähen oonki toivomus ette Pohjas-Tromssan jatkokoulu ottaa erityisen eesvastauksen kans kväänin ja suomen kielen opetuksesta. Tähän eesvastauksheen kuuluu kans jakkaat tietoa kväänikult-tuurista ja suomalaisesta kulttuurista yhessä muitten kompetanssi-institusjuunitten kans Tromssassa, ¶
Finmarkussa ja maholisesti Suomessa ja Ruottissa. Pohjas-Tromssan jatkokoulussa oon kans opettaja jolla oon kompetanssi opettaat suomen ja kväänin kieltä paikan päälä. ¶
Ette saama resyrsiä kväänin- ja suomen kielen opetuksheen, saatama tehä yhtheistyötä näitten kanssa: ¶
Kunnskapsdepartementet ved Utsanningsdirektoratet tahi Tromssan ja Finmarkun maaherrat, Troms-san ja Finmarkun fylkinkomuunit, Tromssan universiteetti - UIT Norges arktiske universitet, kielis-entterit ja muut kväänin ja suomen kielen kompetanssimiljööt ja nettikoulupalveluksitten tekijät. Jos saatama käyttäät suomen kielen opetuksessa sitä materiaalia minkä oon tehty Suomessa, niin sitte jääpi enämen resyrsia satsata kväänin kielen opetuksheen. ¶
Se on tärkeä ette näemä koko koulutustarjonan yhessä ja ette rekryteeraama kompetenttia opettajia. ¶
Jatkokoulutusta häytyy sen tähen vahvistaat. ¶
Tromssan universiteetti antaa jo kvääniopetusta, mutta se oon rohki tärkeää ette usheemat opetta-jat saava maholisuuen oppiat kväänin kielen ja kultuurin ympäri. Tromssan ja Finmarkun maaher-rat jakava niin käskettyjä jatkokoulutusoikeuksia ja sen tähen Tromssan fylkinkomuuni tahtoo ette vahvistethaan tätä oorninkia. Enämpi jatkokoulutusoikeuksia pittää tarjota opettajille jokka tahtova opettaat kväänin kieltä. ¶
Perustaat koordinaattori-resyrsin saamen ja kvääni-/suomiopetuksheen ¶
Pohjas-Tromssan jatkokoulhuun. Tämä tullee olla faakilinen ja pedagooginen apu kans kouluile joissa vailuu kompetanssi antaat suomen tahi kväänin kielen opetusta. 3.3 Kynsti, kreativiteetti ja kulttuurinen yhtheistyö  ¶
Tromssan fylkinkomuunilla oon erityinen eesvastaus ja uniikki maholisuus eistäät kväänikynstiä ja -kulttuuria omissa aktiviteetissa, esimerkiksi Pohjas-Norjan Regiuunimuusikkerioorninkin (Lands-delsmusikerordningen i Nord-Norge), Kulttuurisen koulusäkin (DKS) ja Kulttuurisen kävelykepin (Den kulturelle spaserstokken) kautta. Lisäksi Tromssan fylkinkomuuni oon myötä omistamassa ¶
Haltiin Kväänisentteriä joka oon tärkeä aktööri kynstin ja kulttuurin tieottamisessa ja produksjuunis-sa. ¶
Fylkinplaanassa 2014-2025 seisoo ette kulttuuriyhtheistyötä rajoitten ylitte häytyy kehittäät paikalis-ten ja regiunaalisten initiatiivitten pohjalta, ja turvata vahvat sitheet kansoitten välilä pohjasessa. Kul-tuuritarjontaa häytyy kehittäät yhtheistyössä eri osapuolitten kans paikalisesti, regiunaalisesti, nasju-naalisesti ja internasjunaalisesti. ¶
Kvääniorganisasjuunit oon tämän toimiplaanan meininkipreivissä tuonheet esile ette het tahto-va selkeämmän kväänisatsauksen nuorten ja lasten kulttuuritarjonnassa, ja eriliikasesti Kulttuuris-en koulusäkin sisälyksessä. Koulujen programmissa kuuluu olla nämät kynsti- ja kulttuurihaamut: scene-kynsti, musikki, filmi, visuaalinen kynsti, litteratyyri ja kulttuuriarpa.Tääpänä oon kuiten hir-musen vähän kväänitarjontaa Kultuurisessa koulusäkissä. Tromssan fylkinkomuunille oon tärkeää saaha aikaseksi dialoogin suorhaan kväänitten produksjuunimiljöitten ja resyrsi-ihmisten kanssa ja tällä laila saaha lissää kvääniproduksjuunia. Se saattaa olla fiksua ensisti pykätä lyhykäisen aijan stimuleerinkioorninkin jolla nostethaan hyvitten kvääniproduksjuunitten määrää. la innovatiivisela luomisvoimala. Lapsila ja nuorila joila oon kväänitavusta, häytyy olla maholisuus kokeat kväänikulttuuria ja kulttuurihaamuja ja olla kans ylpeät niistä. ¶
Kven Connection. Kuva: Varengin museumi/ Monica Milch Gebhardtja Norjan kvääni-institusjuunitten välilä. Tyhä viimi vuositten aikana oon järjestetty usheita yhtheis-prosjektia ja yhteisiä produksjuunia rajoitten ylitte. Norrbottenin läänin ja Tromssan fylkinkomuunin yhtheistyösopimus oon tärkeä työkalu ko kattothaan rajoitten ylitte. Sopimuksen uuestikirjotethaan vuojen 2018 aikana, ja Tromssan fylkinkomuunilla oon hyvät maholisuuet konkretiseerata yhthe-istyötä kväänin kielen ja kulttuurin ympäri. ¶
Kreativiteetti ja nokkela ajatteleminen oon tuntomerkki monissa tietotustoimissa meän fylkissä tääpänä. Kveeniluusit oon tietotusprosjekti jonka avula jaethaan tietoa nuorilta nuorile, samala laila ko ¶
Saamen tiennäyttäjät tekevä. Ero näitten välilä oon se, ette Saamen tiennäyttäjät saava staatilta rahhaa ja organisaattorina toimii Saamen korkeakoulu, mutta Kveeniluusit-prosjekti toimii eelheen vapaaeh-tostyönä pienessä nuorittenorganisasjuunissa, Kveeninuorissa. Tromssan fylkinkomuuni meinaa ette oon rohki tärkeä jatkata Kveeniluusit-prosjektia ja löytäät kestävän rahotuksen prosjektille. ¶
Tehä yhtheistyötä Kveeninuoret-organisasjuunin kanssa niin ette löyämä hyvät oorninkit ¶
Tehä näkyväksi ja nostaa esille kväänin kieltä ja kulttuuria yhtheistyösopimuksessa ¶
Innostaat yhtheistyöhön Pohjaskalotin institusjuunitten välilä ¶
Kuva: Ørjan Bertelsen/ Pohjas-Tromssan Museumi  ¶
Prosjektin nimi ¶
Anomussumma ¶
Hakkiijan nimi ¶
Postiadressi ¶
Postnr. ¶
Poastanr. ¶
Postinumero ¶
Postipaikka ¶
Mah. nettiadressi ¶
Telefooni ¶
Kontonummir ¶
Konttunumero ¶
Kontaktipersoona/Prosjektin-johtaaja ¶
Prosjektin mooli ¶
Moolijoukko ¶
Aktiviteetit ja eistymisplaana ¶
Budsjetti (selvitys mah. administratiivisista ¶
kustanuksista) ¶
Finansieerinkiplaana ¶
Hajethaanko kuurttoo muista finansieerinki- ¶
kalttiista? ¶
Liittheet ¶
Organisasjuunit häyvythään liittäät myötä dokumentasjuunin valitusta ¶
styyristä ¶
Paikka, daattumi ¶
Allekirjoitus ¶
Aksesspunkt: Visma ¶
(Enhet) ¶
Aksesspunkt: Visma ¶
Hyvvää uutta vuotta! ¶
Niin ko kaikki tiiethään, yhistethiin Tromssan ja Finmarkun fylkinkomuunit yheksi fylkiksi 01.01.2020. Meän uusi nimi oon Tromssan ja Finmarkun fylkinkomuuni ja tässä tullee vähäisen tiettoo praktilisten muutosten ympäri, minkä tet häyvyttä ottaat huomihoon: ¶
Kaikki työteliijät saahaan uuen e-postiadressin:  etunimi.sukunimi@tffk.no  . ¶
Uusi elektrooninen faktuura-adressi: ¶
Aksesspunkt: Visma ¶
Tromssan ja Finmarkun fylkinkomuuni ¶
(Osasto) ¶
Postiloova 701 ¶
9815 Vesisaari ¶
Teile kekkä piättä meän loggoi, tet löyättä uuen logon meän nettilaialta  www.tffk.no  . ¶
Muutoin ottakkaa yhtheyen kommunikasjuuniosasthoon. ¶
Prosjektin nimi ¶
Referansinro  (katto päätöspreevin) ¶
Anomussumma ¶
Vasthaanottaajan nimi ¶
Kontaktipersoona/Prosjektin-johtaaja ¶
Prosjektin mooli ¶
Muistele, kunka tet pääsittä moolhiin prosjektin kans. Jos ette pääsheet moolhiin, muistele miksi. ¶
Moolijoukko ¶
Muistele, kunka prosjekti räkkäsi moolijoukon. ¶
Aktiviteetit ja läpivieminen ¶
Muistele, mikkä aktiviteetit prosjektissa tehthiin. ¶
Räkinginpito (selvitys mah. administratiivisista ¶
kustanuksista) ¶
Finansieerinki ¶
Liittheet ¶
Paikka, daattumi ¶
Allekirjoitus ¶
NRK Kvääni hakkee uutta työntekijää ¶
NRK lujittaa tarjousta kvääniile/norjansuomalaisile, ja tarvittee sinua kuka saattaa löytäät ja laittaat net tärkeät histuuriat meän nasjunaalisen minoriteetin ympäri ja eestä. ¶
Met tarjoamma yhen fastan stillingin yhele reportterile kuka tekkee työtä meän nettisivun kans, nrk.no/kvensk. Nettisivula oon sekä artikkelit, äänet ja videot kvääniksi ja norjaksi. ¶
Työtehtävät ¶
NRK Kväänin ympäri   Tämä oon NRKn jokapäivälinen tarjous kvääniile/norjansuomalaisile, mikä oon yksi Norjan minoriteettiroikista. Meän työ oon laittaat sisälystä kvääniväkeä varten, ja jakkaat tietoa ja informasuunia muile norjalaisen samfynnin ihmisille. ¶
NRKn ympäri   NRK pittää lujittaat demokratiaa,   kovota  ja engasjeerata kaikkia Norjan asujia. Meän perusarvot oon aukinaisuus, rohkeus ja luotettavuus. Niin ette menestyisimmä laajan lähätysmeediatehtävän kans, tarvittemma työntekijöitä keilä oon erilaisia kokemuksia ja tavuksia. ¶
NRK nouattaa Julkisuuslain määräyksiä oikeuesta kattoat hakemuslistoja. Jos hakijalla ei ole halu tähän, hän häytyy sanoat miksi. Jos tätä toivetta ei hyväksytä, hakijalle tullee tästä tieto, ja hän saapi mahollisuuen vettäät takasin oman hakemuksen. ¶
Nro.: ¶
Taattumi: ¶
Kontakti: ¶

      Arbeids- ja inkluderingsdepartementet tukkee kainunkielistä romaanin ulosantamista 
     ¶
Kruununsekretääri Raimo Valle sannoo ette Nilsen-Børsskogin romaanisarja oon iso merkitys kainun kirjakielen eðiststämisessä. – Kainun kieli oon osa Ruijan kulttuuriperinnöstä. Tämän romaanisarjan kautta kirjailija oon antanu meile erittäin hyvän materiaalin mikä oon tärkkee eðistämispohja kainun kirjakielele, ja samhaan aikhaan oon ulosantaminenki tapattuma. Nykysin annethaan ulos vähä kainunkielistä sievälitteratuurii. ¶
Alf Nilsen-Børsskog antoi ulos 2004 ensimäisen kainunkielisen romaanin, Kuosuvaaran takana, Elämän jatko-sarjasta. Sitte 2007 Nilsen-Børsskog antoi ulos romaanin Aittiruto. Sarjan kolmasen osan titteli, minkä nyt annethaan ulos, oon Rauha. ¶
Arbeids- ja inkluderingsdepartementin lisärahatuki merkittee sitä ette kolmasen osan ulosantaminen oon täyðeksi rahoitettu. Ulosantamisheen oon kansa tullu rahhaa Norsk Kulturrådista, Finmarkun fylkinkomuunista, Kainun institutista ja Norsk-finsk kulturfondista. ¶

      Utsjoki 
     ¶

      TERVETTULEMAA KIRJAPYSSHIIN 
     ¶

      Kirjapyssin 
     ¶

      biblioteekkitarjous 
     ¶

      oon 
     ¶

      ilmainen 
     ¶

      ä oon saamen-, ruijan- ja suomenkielistä lainamateriaalii niin ko: kirjoi, aikakausilehtii, aviissii, CD:itä, DVD:itä, videofilmii, äänikirjoi ja assiidokumenttii komuuniista. 
     ¶

      Sie saatat itte hakkeet meiđän kataloogiista, tilata ja piđenttäät laina-aikkaa. 
     ¶

      Kirjapyssissä käytethään sammaa lainakorttii ko Kaarasjoven ja Utsjoven biblioteekiissä. 
     ¶
Uusi isotinkamellinki nasunaalisten minoriteeti tten ympäri  ¶
− Met j atkama sitä tärkeätä työtä ette luj i ttaa t ja eistää t nasunaalisten minoriteetitten kieltä, kulttuuria ja sam f y nnielämää Norjassa, sannoo distrikti ja –digitaliseeri nki ministeri Linda Hoftstad Helleland. Tääpänä hän pannee framile uuen isotinkamellingin nasunaalisten minoritee t itten ympäri.  ¶
20 vuotta oon kulunu siitä ko tuli isotinkamellinki nasunaalisten minoriteetitten ympäri. Uusi mellinki muistelee kunka hallitus aikoo työtelä tulevaisuuessa niin ette lujittaat ja eistäät tämän alan politikkia. ¶
Norjassa oon viisi nasunaalista minoriteettia: kväänit/norjansuomalaiset, juutalaiset, romerit, mettäsuomalaiset ja romanikansa/taaterit. Nämät oon pikku roikat, ja tääpänä tyhä harvat puhuva näitten roikitten kieliä – romani, romanes ja kvääni – mikkä oon nasunaaliset minoriteettikielet Norjassa. Hallitus tukkee näitten kielitten revitaliseerinkityötä. ¶
−Politikki nasunaalisia minoriteettia kohthaan oon laaja. Sillä haluthaan paranttaat sitä minkä varheman aijan politikki oon hajottannu, ja työtelä kielten, opetuksen ja koulutuksen, kulttuuritten ja kulttuurimuistoitten eestä, ja toimiat antisem i  t  i  smia, rasismia ja diskrimineerinkia vasthaan. Lisäksi se koskee kans minoriteetitten myötäolemista samfynnissa, ja muutamisti elämänehtoja. Kaikki tämä kuuluu hallituksen kokonaispolitikkhiin nasunaalisia minoriteettia kohthaan, sannoo Helleland. ¶
Isotinkamellingissä löytyy kans hallituksen lopulinen jatkotyö norjalaisen politikin ja toimitten ympäri taateriita/romanikansaa kohthaan. ¶
Nasunaalisten minoriteetitten organisasuunit oon sanonheet omat meiningit politikin ympäri isotinkamellingin työn aikana. Staatinneuvo oon kohatellu nuorten minoriteettirepresentantitten kans, kekkä oon muistelheet mihin hallitus kannattaa satsata tulevaisuuessa. ¶
− Viimi vuoen aikana politikissa oon ollu hyvä eistys. Nasunaaliset minoriteetit oon sanheet enämpi rahhaa, ja usheimat minoriteetit oon saanheet lujat organisuunit. Ko nyt oon luvattu rahhaa ette pykätä uuen mettäsuomalaisen museumin, niin kaikila minoriteetilla oon museumit tahi kulttuurisentterit, sannoo Helleland. ¶
Vaikka oon tullu paljon hyvvää, se isotinkamellinki näyttää ette vieläki tarvithaan omat toimet ette varmistaat ette minoriteetit saatethaan säilyttäät kielet ja kulttuurin ja eistäät niitä tulevaisuuessa. Ylheisesti tarvithaan kans lissää tietoa nasunaalisten minoriteetitten ympäri hallinassa ja samfynnissa. ¶
Norja saamen kielilä ja kväänin kielelä ¶
- Tääpänä Isotinka, hallituksen ehotuksen jälkhiin, oon päättäny Norjan viraliset nimet kolmela saamen kielelä ja kväänin kielelä, sannoo distriktin- ja digitaliseeringinministeri Linda Hofstad Helleland. ¶
Hellelandila oon eesvastaus hallituksen saamen ja kväänin asioista. Päätös tekkee muun myötä maholiseksi panna ylös saamenkieliset ja kvääninkieliset kyltit valtakunnanrajoja pitkin. ¶
Isotinka tukkee hallituksen ehotusta ette tehhä tämän päätöksen: ¶
Norga / Norgga gonagasriika (pohjassaame) ¶
Nöörje / Nöörjen gånkarïjhke (eteläsaame) ¶
Vuodna / Vuona gånågisrijkka (luulajansaame) ¶
Norja / Norjan kuninkhaanvaltakunta viralisina kvääninkielisinnä niminä ¶
Monikieliset kyltit valtakunnanrajoila ¶
Se ette viraliset saamenkieliset nimet Norjale oon vailunheet, oon estäny Statens vegvesenia panemasta ylös saamenkielisiä kylttiä valtakunnanrajala. Sen tähen hallitus oon pyytäny Statens vegvesenilta ette panna ylös monikielisiä kylttiä valtakunnanrajoja pitkin, alkain Innlandetin kommuunista Engerdalista ja kiini pohjasheen Paatsjokheen Etelä-Varenkin komunhiin Tromssan ja Finmarkun fylkissä. ¶
- Ko rajat aukeava taas ja mie saatan aijaat biililä Ruottista Trøndelaghiin – ja nähä ette Norjan rajala oon eteläsaamenkieliset kyltit – se oon minule luja symbooli ette saamen kielet ja norjan kieli oon samanarvoset, sannoo Helleland. ¶
Ensimäinen viralinen hallituksendokumentti kväänin kielelä ¶
Ehotuksen minkä Isotinka päätti tääpänä, nosti hallitus esilet Prop. 118 S (2020–2021) -nimisessä dokumentissa. Dokumentti löytyy norjaksi, pohjassameksi ja kvääniksi nettisivula regjeringen.no. Tämä oon ensi kerta ette viralisen hallituksendokumentin oon käänetty kvääniksi. Käänös oon muun myötä vaatinu vähäsen uutta terminologian eistämistä kvääniksi. ¶
Oversatt til kvensk: Kainun institutti-Kvensk institutt/ Pirjo Paavalniemi ¶
450 000 kruunua kv äänityöhön  ¶
Rejeerinki antaa rahhaa neljäle kväänin kieli- ja kulttuuriprošektille  ¶
Kainun institutti- Kvensk institutt saa 100 000 kruunua yhtheisen kväänin kielen grammatiikin kokoamista varten. Tämän työn piethään tärkeänä, jotta saatettais ottaa käythöön sen materiaalin, mitä Kväänin kieliraati ja Kväänin kielitinka oon tehneet kielen normeeringin etheen. ¶
Lisäksi institutti saa 50 000 kruunua Lemmijoven musikkiprošekthiin. Prošekti oon tarkotettu nuorile, jokka haluthaan laulaa vähemistökielilä. Forlaaki ČálliidLágádus saa 50 000 kruunua, jolla se antaa ulos kvääninkielisen jouluvihon Kapteinin joulut. ¶
- Nämät oon prošektit, jokka nostethaan esile kväänin kielen ja avitethaan kielen kehittymisessä, sannoo fornyingsminister Rigmor Aasrud. ¶
Haltiin kväänisentteri Raisissa oon saanu 250 000 kruunua, jotta se saattaa viä lophuun kolmevuotisen prošektin ”Dokumentasjon og formidling av kvenkultur i Troms og holdningsskapende arbeid/revitalisering av kvensk språk og kultur i Nord-Troms." Departtimentti oon antanu rahhaa tähän prošekthiin kans vuosina 2009 ja 2010. ¶
Fornyings-, administrasjons- og kirkedepartementet antaa omasta budjetista 400 000 kruunua kvääniaviisi Ruijan Kaijule. Toisesta budjettipostista annethaan 600 000 kruunua Isovuonon kielikeskuksen toiminthaan. Kielikeskus oon prošekti, mikä kestää neljän vuen aijan. Tavotheena oon, ette komuunista tulis kokonhansa kolmekielinen eli kväänin/suomen-, saamen- ja norjankielinen. ¶
Linkki: Tästä näje t mitä kansaliset vähemistöt oon saanheet  ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Arvelus siitä, kunka No rja työtelee mino riteettikieliin eestä  ¶
Euroo pparaatin eksperttikomitea oon arvelu sitä, kunka Norja oon kuoranu Euroopan regiooni- ja mino ritee ttikieliin sopimu sta, ja antanu konkreettii neuvvoo siitä, millä aloila Norja pitäis työtelä etheenpäin. Komitea kans tunnustaa Norjan työtä minuriteettikieliin eestä . Eksperttikomitea lähättää arveluksen Euroo pparaatin ministerikomitealle, ja Ministerikomitea käsittellee sen vuojen 2010 alussa.  ¶
Norja ratifiseerasi Euroopan regiooni- ja minoriteettikieliin sopimuksen - eli Minoriteettikielisopimuksen - vuona 1993, ja se alkoi toimimhaan 1. marsikuuta 1998. Norjassa kielisopimuksen alle kuuluthaan saamen kieli, kväänin kieli, romanes ja romani. ¶
Norja oon antanu kesälä 2008 neljänen raportin siitä, kunka se oon työtely Minoritteettikielisopimuksen kansa. Eksperttikomitea oon tehny arveluksen tämän raportin pohjalta. Lisäksi se oon saanu tiettoo minoriteetin omilta insitušuuniilta ja organisašuuniilta. Euroopparaati oon kans itte keräny tiettoo. ¶
Eksperttikomitean arveluksessa seissoo, ette Norja häätyis prioriteerata seuraaviita: ¶
Fagdeparttimentit, Saametinka ja kansalisten minoriteettiin representantit kattothaan, ette Euroopparaatin lopuliset neuvot nouvatethaan. ¶
Oversatt til kvensk: Kainun institutti-Kvensk institutt/ Pirjo Paavalniemi ¶
1, 2 MILJUUNAA KRUUNUA KVÄÄNITTEN AKTIVITEETILE  ¶
Arbeids- og inkluderings departtimentti oon antanu rahhaa eli k u urttoa seittemälle eri aktiviteetile, joissa kaikissa hal uthaan vahvistaa ja kehittää kväänin kieltä ja kulttuuria. Isovuonon komuuni saa 500 000 kruunua kielisentteriä varten.  ¶
- Rejeerinki halvaa vahvistaa ja kehittää kväänin kieltä. Jotta met klaaraama tämän, niin met tarttema lukaaliita tiltaakkia. Sen tähen mie olen rohki ilonen, ette kväänimiljöössä tapattuu niin paljon, sannoo arbeids- og inkluderingsministeri Dag Terje Andersen. - Näin rejeerinki satsaa kans regiunaalhiin kvääni-infrastryktyyrhiin, jatkaa Andersen. ¶
Halti kväänikulttuurisentteri oon saanu prošektirahhaa 250 000 kruunua. Het aijothaan dokumenteerata ja nostaa esile kväänikulttuuria Tromssassa, työtelä positiivisen yytviklingin etheen ja revitaliseerata kväänin kieltä ja kulttuuria Pohjais-Tromssassa. Halti kväänikulttuurisentteri IKS laitethaan ylös vuona 2009, ja raha mennee vahvistamhaan heiän aktiviteettiä. ¶
Departtimentti antaa rahhaa Varangerin museolle 100 000 kruunua Vesisaaren kväänin kielisentterin suunittelhuun. Lisäksi museo oon saanu 60 000 kruunuu prošektille . Het aiothaan prošektin kautta kerätä ja kvaliteettisikrata kvääninkielisiä paikannimiä. ¶
Kvenlandsforbundet oon saanu 144 000 kruunua. Het aijothaan saaja enämen yhtheistyötä kväänitten ja muitten suomalaisugrilaisitten minoriteetitten välile. ¶
Kolmekieliset aktiviteetit  ¶
Monet komuunit, joissa puhuthaan kvääniä/suomea, saamea ja norjaa, defineerathaan ittensä kolmekulttuuriseksi. Isovuonon komuuni saa 500 000 kruunua prošektiin  ja kielisentterin ylöslaithoon. Kielisentterin alle kuuluthaan kaikki komuunin kielet. Lisäksi komuuni saa 70 000 kruunua, jotta se saattaa laittaa ylös työsakin, jonka tehtävännä oon inkludeerata kielelisten minoriteetitten representantiita kielen ja kulttuurin yytviklinkityöhön. Porsangin komuuni aikoo kans nostaa ylös kolmekielisen kompetanssin omassa komuunissa, eriliikkasesti lapsitten ja nuoritten kansa. Sen tähen komuuni halvaa, ette kulttuurikoulun nettilaita olis kolmela kielelä. Rejeerinki oon antanu rahhaa 70 000 kruunua, jotta Porsangin kulttuurikoulun nettilaijan tekstit olis kans kväänin kielelä. ¶
Kvääniaviisi Ruijan Kaiku oon jo saanu 400 000 kruunua departimentiltä. Lisäksi oon Norsk kulturråd antanu aviisille 1 miljuunaa kruunua. Norske Kveners forbund oon saanu kuurttoa 1,5 miljuunaa vuojele 2009. Norsk-Finsk forbund oon tänä vuona kans päässy kuurtto-oortningin alle, ja oon saanu 250 000 kruunua vuojele 2009. Lisäksi oon Kultur- og kirkedeparttimentti lisäny kuurttoa Kainun institutile 1 miljuunala. Kainun institutti saa nyt yhtheensä 4,5 miljuunaa kruunua. ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Kulturdepartementet, Kunnskapsdepartementet ja Fornyings-, administrasjons- ja kirkedepartementet järjestethään yhessä konferansin, missä käsitelhään kväänin kielen revitaliseeraamista. Konferansi kuoraa hallituksen/rejeeringin kielitietotusta, St.meld.nr. 35 (2007-2008) Mål og meining. Konferansissa puhuthaan siitä, kunka saatettais varmistaa, ette kväänin kieli oon tulevaisuuessaki elävä kieli. Lisäksi otethaan kans esile suomen kielen opetuksen kouluissa. ¶
Konferansissa freistathaan antaa toelisen kuvan kväänin kielen tilasta tääpänä. Lisäksi freistathaan selvittää, kunka hallituksen/rejeeringin pitäis tulevaisuuessa työtelä kväänin kielen etheen. Staatinsekretääri Raimo Valle oon jo aijemin praamanu kväänin kielimiljöötä, ko het oon tehneet hyvvää työtä kielen revitaliseeraamisen etheen. -Hallitusherrat saatethaan auttaa kielen revitaliseeraamisessa, mutta kehitystä tapattuu tyhä silloin ko kielen puhhuujat ja kielimiljööt oon työssä myötä, sannoo Valle. -Mie toivon, ette konferansi innostaa ihmisiä vaihtamhaan ajatuksia kväänin kielen tulevaisuuesta Norjassa. ¶
Konferansi oon tarkotettu kaikile, jokka työtelhään kväänin ja suomen kielen kans, ja lisäksi kaikile hallitusherroile ja päättäjille. ¶
Konferansiprogramin saatat lukea tästä: www.fad.dep.no, ja se löytyy kans  tästä  . ¶
Ota yhteyttä Isovuonon kielisentterhiin/Storfjord språksenter, ja ilmoita ittesti myötä konferanshiin.  Lissää tietoa löyvät tästä (lenke). ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Našunaali konferansi kväänin kielen revitaliseeraamisesta  ¶
Kulturdepartementet, Kunnskapsdepartementet ja Fornyings-, administrasjons- ja kirkedepartementet järjestethään 7. ja 8. juunikuuta 2010 konferansin, missä käsitelhään kväänin kielen revitaliseeraamista Norjassa. Konferansi järjestethään Yykeänperässä, mikä oon Isovuonon komuunissa, Tromssassa. Samala viikola alkaa kväänikulttuuriviikko eli Paaskiviikko, minkä kväänikulttuurisentteri Halti järjestää. ¶
Konferansi kuoraa rejeeringin kielitietotusta, sannoo kulttuuriministeri Huitfeldt. - Kväänin kieli oon uhattu. Se oon tärkeä, ette kielen puhhuujat ja hallitusherrat työtelhään yhessä sen etheen, ette kväänin kieli oon tulevaisuuessaki elävä kieli, sannoo kulttuuriministeri. ¶
Konferansissa freistathaan antaa toelisen kuvan kväänin kielen tilasta tääpänä, ja selvittää, kunka rejeeringin pitäis tulevaisuuessa työtelä kväänin kielen etheen. Lisäksi otethaan esile kans suomen kielen opetuksen kouluissa. ¶
Staatinsekretääri Raimo Valle oon jo aijemin praamanu kväänin kielimiljöötä, ko het oon tehneet hyvvää työtä kielen revitaliseeraamisen etheen. -Hallitusherrat saatethaan auttaa kielen revitaliseeraamisessa, mutta kehitystä tapattuu tyhä silloin ko kielen puhhuujat ja kielimiljööt oon työssä myötä, sannoo Valle. -Mie toivon, ette konferansi innostaa ihmisiä vaihtamhaan ajatuksia kväänin kielen tulevaisuuesta Norjassa. ¶
Konferansi oon tarkotettu kaikile, jokka työtelhään kväänin ja suomen kielen kans, ja lisäksi kaikile hallitusherroile ja päättäjille. ¶
Konferansiprogramin saatat lukea tästä: www.fad.dep.no, ja se löytyy kans tästä .  ¶
Ota yhteyttä Isovuonon kielisentterhiin/Storfjord språksenter, ja ilmoita ittesti myötä konferanshiin. Lissää tietoa löyvät tästä (lenke). ¶
Oversatt til kvensk: Kainun institutti-Kvensk institutt/ Pirjo Paavalniemi ¶
K vää nin kielen revitaliseeraaminen Norjassa  ¶
Konferansi Yykeänperä ssä 7.-8. juunikuuta 2010  ¶
Maanantai 7. ju u ni kuuta  ¶
Pää t e ema: Kv äänin kielen revitaliseeraaminen - raamit  ¶
Kirjoitettu 1. juunikuut a 2010. Muutoksia saattaa tulla.  ¶
Ilmoittaminen ¶
Murkina ¶
Minoriteettikielisopimus - kväänin kieli eurooppalaisessa yhteyvessä, sekä kielipolittisesta ja kansanoikheuvellisesta vinkkelistä kattottunna ¶
Sigve Gramstad/ Europarådets ekspertkomité, Norjan representantti Euroopparaatin eksperttikomitean joukossa, mikä työtellee minoriteettikielisopimuksen kans ¶
Mitä kainun kielelä meinathaan? Kainun kielen murtheet ja öystämerensuomalaiset kielet ¶
Paussi ¶
Mitä tapattuu kväänin kielen tutkimuksessa Norjassa? ¶
Kväänin kielen normeeraus ¶
Trygg Jakola, varajohtaaja/ Kväänin kielitinka ¶
Paussi ¶
Organisašuunit muistelhaan: ¶
Diskuteeraus ¶
Tiistai 8. juunikuuta  ¶
Pää t e ema: Kväänin kielen revitaliseeraaminen - infrastrukt u ur i ja työ konstit  ¶
Infrastruktuuri revitaliseeramistyössä - resurssit, mitä tarvithaan kväänin kielen revitaliseeraamisessa ¶
Kväänin ja suomen kielen opetus - lastentarha a sta universitethiin  ¶
Perusopetuksen säänöt/reekelit ¶
Kväänin kielen revitaliseeraaminen lastentarhaassa ¶
Kväänin kieli koulussa ¶
Adjunkt Agnes Eriksen/ Lemmijoven koulu ¶
Kväänin ja suomen kielen opetus jatkokoulussa ¶
Rehtori Olaug Bergset/ Raisin jatkokoulu ¶
Kväänin kieli Tromssan universiteetissä ¶
Paussi (25 min.) ¶
Kväänin kieli - kunka se näkkyy ja kuuluu?  ¶
Esisanat ¶
Prošektijohtaaja Silja Skjelnes-Mattila/ Storfjord språksenter ¶
Kväänin kieli ja median tila ¶
Kvääninkielinen aviisi ¶
Redaktööri Liisa Koivulehto/ Ruijan Kaiku -aviisi ¶
Kvääninkielinen kirjalisuus ¶
Kväänin kielisentteri Varenkhiin? ¶
yr.no kväänin kielelä ¶
Kainun institutti - Kvensk institutt ¶
Murkina ¶
Kirjoitettu 1. juunikuuta 2010. Muutoksia saattaa tulla.  ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Staa tin sekretäärin Raimo Vallen puhet Paaskiviikola 2010  ¶
Minule oon suuri ilo olla myötä Paaskiviikola, ja mie olenki saanu kunnian aukasta tämän tapattuman! Mie olen nähny, kunka tämä festivaali oon kasunu pienestä tapattumasta koko viikon festivaaliksi, ja se lämmittää minun syäntä. Nyt saatethaan enämen ihmiset osalistua tähään tapattumhaan , ja mie voin hyvälä mielelä sanoa, ette tämä tullee olheen rikkhaus koko alale. Nyt ko festivaali oon laajentunnu geografisesti, saatethaan useammat olla myötä juhlimassa kväänin kieltä ja kulttuuria. ¶
Viikon aikana tapattuu paljon, ja siitä päästhään iloittemhaan paikalisten kväänitten lisäksi monet muutki. Kaikila oon maholisuus tutustua ja osalistua kväänikulttuurhiin: musikkhiin, ruokaperintheesheen, muistelukshiin, idolprogramhiin ja vieläpä saunomisheen! Tätä kaikkea met ootama innola! Piian tämä viikko auttaa ihmisiä ymmärtämhään oman alkuhistoorian ja tuomhaan sen rohkeasti esile? ¶
Staatinsekretäärinä minula oon vastuu kansalisista minoriteeteistä. Eriliikaisesti mie perustan siitä, mitä kväänin- ja suomenkielisissä miljöissä tapattuu. Se oon mielenkiintosta kuorata, kunka tämä ala kehittyy. Paikaliset ja alaliset voimat haluthaan työtelä kväänin kielen etheen: pittää vaarin, nostaa ylös ja viä etheenpäin sitä. Tet voitta olla ylpeät siitä, ette niin monet komuunit haluthaan työtelä yhessä, ja järjestää tämmöisen koko viikon kestäävän valtavan programin! Mie piän, ette komuuniitten rooli tullee olheen tärkeä myös revitaliseeraamistyössä, jotta tämä positiivinen kehitys saattaa jatkua. Raisin ja Isovuonon komuunit oonki jo kunnostautunheet tässä työssä, ja net saatethaan olla esimerkkinä toisile krannikomuuneile. Tromssan fylkinkomuuni tukkee kans tätä työtä. ¶
Se työ, mitä oon tehty eriliikaisesti viien viimi vuoen aikana ja sen jälkhiin ko kväänin kielestä tuli oma kieli, oon vaikuttannu paljon: se negatiivinen suunta, missä kieli ja kulttuuri olthiin jo aikheissa kaota, oon nyt kääntymässä. Yksittäisten ihmisten, organisašuuniitten ja institušuuniitten suuri aktiivisuus, sekä paikalisten ja alalalisten hallitusherroitten osalistuminen oon vaikuttannu siihen, ette uusila sukupolvila oon nyt maholisuus ottaa käytthöön heän vanhempien ja isovanhempien kielelisen ja kulttuurillisen perinön. Ko mie näen tämän voiman, millä täälä työtelhään, niin ei jää eppäilystäkhään, etteikö täälä olis halu elämänvoimasheen ja elävhään kielenkäytthöön! Ja ko yksittäiset ihmiset työtelhään jonku asian etheen ja askel askelheelta aukasthaan tien, niin silloin siitä syntyy hyvä pohja, minkä pääle met yhessä saatama rakentaa lissää. Ja tämä työ vielä vahvistuu, jos hallitusherrat oon myötä teän kans vetämässä tätä lastia. ¶
Konferansi, mikä järjestethään täälä Isovuonossa tääpänä ja huomena, kuuluu staatin kväänin kielen revitaliseeraamistyöhön. Met toivoma, ette met yhessä keskeisten, alalisten ja paikalisten aktööritten kans löyvämä parhaiman tavan kehittää kväänin kielen eläväksi kieleksi Norjassa. Kolme departtimenttiä työtelhään yhessä konferansin etheen, ja se meinaa sitä, ette myös kulttuuri ja opetus oon työssä myötä - alat, jokka oon elämäntärkeät kielen kehittymiselle. ¶
Monet kielet ja kulttuurit oon suuri resurssi, mistä häytyy hyvin pittää vaarin. Nyt oon kyse sekä jokhaisen omasta ja koko kväänikulttuurin tulevaisuuesta ja maholisuuksista. Meilä oon vielä suuri työ eessä, ja met tarttema kaiken avun - sekä pienen ja suuren. ¶
Se, ette tet ilola tuotta esile oman alkuhistoorian, oon tärkeä kielen ja kulttuurin revitaliseeraamisessa. Ja sen tet näytättä tämän festivaalin avula. Tet oletta kansalinen minoriteetti Norjassa, ja teän kulttuuri oon yhtä tärkeä ko norjalainen kulttuuriperintö. Paaskiviikon avula tet näytättä, ette se kulttuuri, minkä teän esivanhemat oon tuonheet tänne, ei ole tyhä erikoinen, mutta se oon kans osin vaikuttannu tämän alan norjalaisheen kulttuurhiin. Tämä festivaali oon kans hyvä esimerkki toisile minoriteeteile. Tet voitta olla iloset, ette teilä oon kokemuksia, mitä tet saatatta opettaa etheenpäin muile. Jakakaa ainaki näitä teän kokemuksia niitten kans, jokka oon vaarassa menettää kielen ja kulttuurin! ¶
Täälä Isovuonossa, festivaalin ensimäisenä päivänä, met saama aluksi kuula, ko kulttuurikoulun oppilhaat laulethaan. Mie piän se oon symbolisesti oikhein, ette alethaan lapsista; sillä nethään oon lapset ko kuljetethaan kielen ja kulttuurin etheenpäin ja vaikutethaan kväänin kielen tulevaisuutheen. Mie ootan ilola tämän illan kulttuuriesityksiä ja toivon sekä tämän vuoen Paaskiviikole ja teile kaikile lykkyä tykö! ¶
Oversatt til kvensk: Kainun institutti - Kvensk institutt/ Pirjo Paavalniemi 08.02.13  ¶
Kaksi miljoonaa kruunuu kväänin kielele ja kulttuurille  ¶
Hallitus anttaa yhtheensä 2,081 miljoonaa kruunuu erilaishiin toimhiin jokka vahvistethaan ja nostethaan esile kväänin eli kainun kieltä ja kulttuurii. Kuurttoo annethaan m.m. kielisentteriin toiminthaan, kvääninkielisen romaanin julkaisemisseen, kväänin dokumenttifilmhiin ja nuorten kielileirhiin.  ¶
- Kielivuođen 2013 aikana met halluuma eriliikaisesti kuurota kvääniin kielityötä. Prošektit joita kuurothaan, oon myötä tekemässä kväänin kieltä ja kulttuurii eläväksi ja näkkyyväksi, sannoo fornyings-, administrasjons- og kirkeminister Rigmor Aasrud. ¶
Omasvuonon kielisentteri saapi 620 000 kruunuu sentterin toimhiin vuona 2013. Haltiin kväänisentterille annethaan kans sentterin toimhiin 500 000 kruunuu.  ¶
Kvääninkielinen aviisi Ruijan Kaiku oon saanu kuurttoo tästä postista jo monen vuođen aijan. Tänä vuona sitä oon lisätty, ja se oon nyt 450 000 kruunuu. Lisäksi Ruijan Kaiku saapi 130 000 kruunuu prošektirahhaa jolla se saattaa kehittäät aviisin virtuaalista redakšuunii, niin ette työntekkiijät jokka oon eri paikkakunnissa, saatethaan tehđä redakšuunityötä. ¶
Iđut AS saapi 150 000 kruunuu jotta se voipi julkaista Alf Nilsen Børsskogin neljänen romaanin. Romaani kuuluu Børsskogin Elämän jatko -kirjaraitthoon, ja se oon kvääninkielinen. Departementti oon aijeminki kuuronu romaaniraiđon kirjoin julkaisemista. ¶
Siivet AS' saapi 80 000 kruunuu dokumenttifilmhiin Under en annen himmel. Filmi muistelee vanhaan mytologian hakemisesta ja Ruijan kvääniin ja suomensukuisten luononymmäryksestä. Monet muutki oon kuuronheet tätä produkšuunii, ja sen näytethään NRK:ssa vuođen 2013 aikana. ¶
Kuurttoo annethaan kans Kainun institutile kväänin kielen ja kulttuurin konferanssii varten, Alattion museolle näyttelyy varten, jossa oon esilä materiaalii mitä Samuli Paulaharju oon kovonu sođan aikana, ja Kvääninuorile nuorten kielileirin järjestämistä varten. ¶
Prošektikuuron lisäksi annethaan vielä yhtheensä 2,18 miljoonaa kruunuu peruskuurttoo näile kvääni- ja ruijansuomalaisile järjestöile: Ruijan Kveeniliitto/ Norske Kveners Forbund, Kveenimaayhistys/ Kvenlandsforbundet ja Norjalais-Suomalainen Liitto/ Norsk-finsk forbund. ¶
Luje enämen täältä: ¶
Onnee kvääninkansan päiväle!  ¶
- Kvääninkansan päivän perustethiin vuona 2014, ja se oon fiini nähhä ette usseemat ja usseemat feirathaan tätä päivää niissä kaupungiissa ja kylissä missä kväänit asuthaan. Tällä päivälä markkeerathaan yhtheistä histooriaa, yhtheistä kulttuurii ja kväänin ja norjansuomalaisten yhtheyttä, sannoo distriktin ja -digitaaliseeringinministeri Linda Hofstad Helleland. ¶
Hellelandila oon staatinneuvo kellä oon eesvastaus nasunaalisista minoriteettiista Norjassa. ¶
Norjalaistamispolitikki mitä tehthiin kvääniile/norjansuomalaisille, oon syy miksi kväänin kieli ja kulttuuri oon uhattu. Monet tulisielut oon taistelheet siitä ette kieli ja kulttuuri säilythään tulleeville sukupolvile, ja siitä mie aijon kiittäät teitä, sannoo Helleland. ¶
Kvääniin/norjansuomalaisten työ oon antanu resultaattii. Tääpänä usseemat ja usseemat hajethaan kväänin kulttuurii ja kväänin kieltä. Usseemat kvääninuoret/norjansuomalaiset oon engaseerattu ja haluthaan näyttäät ommaa identiteettii. ¶
Hallitukselle se oon ollu tärkkee lujittaat työtä kväänin kielen kans. Nyt Tromssan ja Finmarkun peruskouluissa oon oikkeus saaha kväänin kielen opetusta. Hallitus oon kans antanu kuurttoo siihen ette kväänin kieli oon oma faaki opettaajankoulutuksessa Tromssan universiteetissa. Hallitus oon kans antanu rahhaa lastentarhain prosektiile ja ette perustaat kväänin kielisentterit. Nämät sentterit tehhään tärkkeetä työtä paikalissamfynniissa kväänin kieltä ja kulttuurii varten. ¶
- Hallitus jatkaa työn niin ette lujittaat kväänin kieltä ja kväänin ja norjansuomalaisten kulttuurii. Mie toivon kaikile hyvvää päivän markkeerinkkii, sannoo Helleland. ¶
Oversatt til kvensk: Kainun institutti - Kvensk institutt 01.02.2016 ¶
Kväänin- eli kainunkieliset lasten ja nuorten kulttuuriprošektit saađhaan kuurttoo ¶
- Daattapelit, teknologiset kielityökalut ja kielileirit oon net toimet, joihin minula oon suuri usko ko kehitethään lasten ja nuorten kväänin kieltä ja identiteettii. Mie olen iloinen ette met saatama kuurota hyvvii toimii, joila paikaliset miljööt, organišuunit ja institušuunit haluthaan elästyttää kväänin kielen ja kulttuurin, sannoo staatinsekretääri Anne Karin Olli. ¶
Rejeerinki eli hallitus anttaa kvääniin kieli- ja kulttuuritoimii varten 2,55 miljoonaa kruunuu. ¶
Modhi Rohkee saapi kuurttoo, jolla se kehittää daattapelin Ruija. Sen perustanna oon kväänin kulttuurihistooria. Pelissä oon otettu inspirašuunin toisista daattapelistä, jokka oon popyläärit lasten ja nuorten joukossa. Pelissä pellaajat opithaan kielifraasiita ja saađhaan tiettoo kväänin kielen ja kulttuurin ympäri. Kväänin nuoret ja profešunellit pelintekkiijät tehđään yhđessä pelin. ¶
- Daattapeli oon kokonhansa uusi areena kväänin kielessä ja kulttuurissa. Pellaaminen ja oppiminen yhđessä saapi piian aikhaan sen, ette lapset ja nuoret haluthaan oppiit enämen kväänin kulttuurista ja histooriasta, sannoo Olli. ¶
Se näkkyy olevan niin, ette lasten ja nuorten kielileirit oon effektiiviset ko opithaan kieltä. Haltiin kväänisentteri saapi kuurttoo, jolla se aikkoo laittaat perhetleirin. Ruijan Kveeniliitole annethaan kuurttoo, millä se puolesthaan laittaa nuortenleirin. Kummanki leirin laitethaan yhđessä tornionksolaisten kielenpuhhuujiitten kans. ¶
Muutoin annethaan kuurttoo, jolla oppineuvoraiđosta tehđään kvääninkielisen väršuunin. Tämä oppineuvoraito oon lastentarhaa varten. Oppineuvon oon jo soviteltu usheemppii eri minoriteettikielii varten, niin ko saamenkieltä varten. Siinä oon opphaat muistelukset, jokka liitythään eri minoriteetthiin. Pelin, kielikorttiin ja muun toimen avula innostethaan puhumhaan kieltä. Aijothaan kans kehittäät väršuunin, jota saattaa pelata nettipretala. ¶
Kainun institutti oon viimi vuossiin aikana työtely kväänin kielen kieliteknologisten työkalluin kans. Tätä työtä institutti tekkee yhđessä Tromssan universitetin kans. Muun myötä Tromssan universitetin studentit piđethään näitä työkallui ko het opiskelhaan kväänin kieltä. Kainun institutti halluu nyt kehittäät tätä apuneuvvoo ja laittaat siihen muitaki kväänin kielen dialektiita. Institutti saapi kuurttoo, jolla het palkathaan kielityöntekkiijän tätä työtä varten. ¶
- Jos haluthaan ette usheemat kväänit puhuthaan kväänin eli kainun kieltä, niin se oon tärkkee ette apuneuvossa oon net elementit, jokka eri aloitten kväänit tunnethaan omaksi. Kainun institutti tekkee hyvän työn ko het vieđhään kieltä etheenkäsin, sannoo staatinsekretääri. ¶
Oversatt til kvensk: Kainun institutti - Kvensk institutt / Pirjo Paavalniemi 27.01.15 ¶
Kväänin eli kainun kieli ja kulttuuri saapi kuurttoo ¶
- Hallitus halluu nostaat ylös kväänin eli kainun kielen ja kulttuurin. Siksi met kuuroma prošektiita jokka elästytethään kväänin kieltä, piđethään vaarin kulttuuritradišuuniista ja muistelhaan kvääniin/ruijansuomalaisten kulttuurista, sannoo staatinsekretääri Anne Karin Olli. ¶
Kuurttoo annethaan uuđesta kväänin kielen ja kvääniin/ruijansuomalaisten kulttuurin kuurtopostista. Omasvuonon kielisentteri ja Haltiin kväänisentteri saađhaan toimii varten 650 000 kruunuu. Kvääni-aviisi Ruijan Kaiku saapi 700 000 kruunuu ekstrakuurttoo. ¶
Muistelhaan kvääniin ja ruijansuomalaisten kulttuurista ¶
Siivet AS oon viimi vuossiin aikana saanu usseesti kuurttoo filmiprodukšuunii varten. Siivet-filmit muistelhaan hyvin kvääniin/ruijansuomalaisten kulttuurista. Usseemat filmit oon näytetty NRK:ssa ja monet kattoojat oon nähneet filmit. Tänä vuona Siivet saapi kuurttoo lasten animašuunifilmin ja dokumentaarifilmin  Fra Grand til Köykiniemi  tekemistä varten. Dokumentaarifilmi muistelee kahđen kvääni-veljeksen erilaisista valinoista. ¶
Lighthouse Production saapi kuurttoo dokumentaarifilmin  Det hemmelige språket  tekemistä varten. Filmi muistelee kväänihistooriasta, ja siitä kuinka se vaikuttaa identiteetthiin ja ittetunthoon ko kväänit oon mistattanheet kielen. Filmin aijothaan näyttäät TV:ssä ja lisäksi sen saattaa lastata netistä. ¶
Lisäksi Haltiin kväänisentteri saapi kuurttoo jolla het tehđään videon ja piđethään leirin nuorile ja perheile. Video muistelee kväänin kielestä ja kulttuurista Pohjais-Tromssassa. Vesisaaren Varengin museo saapi kuurttoo näyttelyprošekthiin  Varangerhus – det mangfoldige huset. ¶
Kielikurssit, aijankirjoitusten julkaisut ja kvääninkieliset lastenkirjat saađhaan kans kuurttoo. ¶
Oversatt til kvensk: Kainun institutti - Kvensk institutt 06.03.2016 ¶
Komunaali- ja uuđistusdepartementti ¶
Tervettelypuhet Kvääni- eli Kainulaiskansan päivänä 16. marsikuuta 2016 ¶
Rakkhaat ystävät, ¶
Onnee Kväänikansan eli Kainulaiskansan päiväle! ¶
Se oon suuri ilo minule ette saan feirata tätä päivää teiđän kans täälä Oslossa. ¶
Vuona 2014 päätti Ruijan Kveeniliitto ette 16. marsikuuta vietethään Kvääni- eli Kainulaiskansan päivää. Kveenimaanyhdistys kans hyväksyi tämän daattumin. Siitä alkkain oon päivää feirattu sekä kaupungiissa ja kylissä, joissa kväänit asuthaan. Tämä oon päivä ko markkeerathaan yhtheistä histooriaa ja kulttuurii. Norjalaistamis- eli ruijalaistamispolitikki, jonka kväänit jouđuthiin kokemhaan, sai aikhaan sen ette kväänin kieli ja kulttuuri oon nyt uhattu. Vaikka kväänit oon kokenheet paljon vastustusta, niin kuitenki het oon olheet lujat ja kyenheet pärjäämhään. Monet tulisielut oon taistelheet sen etheen ette kulttuuri ja kieli säilythään tulleeville sukupolvile. Nyt met näjemä ette heiđän työ kanttaa heđelmää. Yhä usheemat otethaan takaisin kväänin kielen ja kulttuurin. ¶
Erilaisissa TV-programiissa oon muisteltu meile kvääniin histooriasta ja tämän päivän tilasta. Se oon antanu meile kaikile uutta tiettoo ja lisäny kvääniin ittetunttoo. ¶
Monet nuoret kväänit haluthaan olla myötä ja nostaat esile oman kvääni-identiteetin. Kvääninuoriin oma roikka, Kveeninuoret - kvensk ungdomsnettverk, oon tärkkee tässä työssä. Viimi vuona het laitethiin musikkivideon, jossa näytethiin kvääninuoriin kulttuurii rohki mainiolla tavala. ¶
Yhtheys anttaa illoo. Yhtheys omhaan identiteetthiin ja kielheen anttaa turvalisuuđen tuntheen. Kvääninuoriin leirit ja kväänifestivaalit lisäthään intressii kvääniassiitten ympäri ja lujitethaan kvääniin yhtheyttä. ¶
Norjan kvääniorganisašuunit ja Ruottin Tornionlakson organisašuunit piđethiin yhtheisen möötin syksylä 2015. Het olthiin yksituumaiset siitä, ette het haluthaan yhđessä työtelä kielen ja kulttuurin etheen. Olen kans kuulu ette oon piđetty kvääninuoriin leirin yhđessä Tornionlakson nuoriin kans. Minula oon suuri usko siihen ette yhtheistyö rajjoin yli oon tärkkee resursi ja voima tulleevaisuutta varten. ¶
Kielessä oon myötä arvot, ajatusmailma ja kulttuuri. Siksi oonki tärkkee säilyttäät kväänin eli kainun kielen. Usheimat kvääninkieliset puhhuujat oon jo ikäihmiset. Niitä ihmissii, jokka puhuthaan kväänii jokapäiväivälisesti, oon vähemän ja vähemän. Samala kuitenki tapattuu positiivista eđistystä. Monet menhään kielikursile ja olhaan myötä muissa aktiviteetiissa. Siihen laihin het otethaan kväänin kielen takaisin. ¶
Mie tieđän, ette täälä Qvän Østlandet´issa oon kans kväänin kielikursit. Met emmä tieđä kunka monta kväänii kaupungissa asuthaan, mutta luulen ette heitä oon monta. Siksi oonki tärkkee ette kaupunkikvääniilä oon paikka, missä het saatethaan sekä kohđatella ja ottaat vaarin omasta kielestä ja kulttuurista. ¶
Kväänin eli kainun kielen oon nyt normeerattu, grammatikin oon präntätty ja sanakirjan publiseerattu. Tämä auttaa kväänin kieltä eđistymhään. ¶
Jos met halluuma ette kväänin kieli oon elläävä kieli, niin se oon tärkkee ette kieltä puhuthaan eri yhtheyksissä. Sen tähđen oon tärkkee saađa enämen kväänin puhhuujiita. Se menestyy niin ette kväänit itte opithaan kielen ja puhuthaan sitä. Samala esivallat oon myötä auttamassa, ette kväänit saatethaan satsata tähän työhön ja ette synttyy positiivista yhtheispellii eri toimiin välilä. ¶
Komunaali- ja uuđistusdepartementti oon vuona 2016 lisäny kuurttoo kväänin kieli- ja kulttuuritoimhiin yhtheensä miljoona kruunuu. Lisäksi Tieto- ja taitodepartementti ja Kulttuuridepartementti kuurothaan kvääniin/norjansuomalaisten toimii. ¶
Hallitus eli rejeerinki näkkee ette kväänin kielityössä tarvithaan toimii, mikkä oon enämen systemaattissii. Met uskoma ette met saatama saađa vielä paremppii tuloksii eli resultaattii niitten ökonomisten raamiitten sisälä, mikkä meilä oon. Met häyđymä lähteet siitä, mikä kielen tila oikheesti oon. Sen tähđen olema kuttunheet kvääni-/norjansuomalaissii organisašuuniita ja kielimijöitä myötä konferanshiin aprillikuussa. Konferansissa halluuma kuula kvääniin ommii ajatuksii siitä, kunka met saatama työtelä yhđessä ette kväänin kieli eđistyy parhaimalla tavala. ¶
Mie toivon teile hyvvää Kväänikansan eli Kainulaiskansan päivää! ¶
Kiitoksii minun eđestä. ¶
Oversatt til kvensk av Kainun institutti – Kvensk institutt 07.03.2018 ¶
Kuurttoo kvääniin/norjansuomalaisten kieli- ja kulttuuritoimii varten ¶
- Kväänimiljöössä työtelhään ahkerasti sen etheen ette säilytethään ja lujitethaan kväänin kielen. Sen tähen mie olen iloinen ette met saatama anttaat kuurttoo osale näistä toimista. Tämä kans kuoraa sitä kväänin kielen moolisuuntaista plaanaa jonka rejeerinki laittoi aijemin tänä vuona, sannoo Komunaali- ja uuistusdepartementin staatinsekretääri Anne Karin Olli. ¶
Kväänin kielen ja kulttuurin kuurtopostista annethaan yhtheensä 2,1 miljuunaa kruunuu erilaissii kväänin kielen ja kvääni-/norjansuomalaisen kulttuurin prosjektiita varten. Lisäksi Haltiin kväänisentteri, Omasvuonon kielikeskus ja kvääniaviisi Ruijan Kaiku saahaan postista toimikuurttoo yhtheensä 2,3 miljuunaa kruunuu. ¶
- Ette kväänin kieli olis tulleevaisuuessa elläävä kieli, oon eriliikaisen tärkkee satsata lasten ja nuorten kielitoimhiin, sannoo Anne Karin Olli. - Lastentarhaat oon eriliikaisen tärkkee areena ko eiste   thään kieltä. Met tiiämä ette lapset kväänin kielipesissä oon alkanheet pitämhään kieltä aktiivisesti, ja vanhiimet kans opithaan kväänii yhessä lasten kans. ¶
Kainun institutti oon laittamassa oppimateriaalii kväänin kielipessii varten lastentarhoissa, ja saapi kuurto-oorningista 800 000 kruunuu tähän työhön. ¶
Haltiin kväänisentteri saapi 300 000 kruunuu omhaan prosjekthiin Kieliaalto – kvensk språkbølge. Prosjektissa oon erilaissii toimii lapsii ja nuorii varten, muun myötä tehhään kvääninkielissii musikkivideoita ja teatteritekstii, ja järjestethään kväänin kielikurssii. ¶
Lisäksi annethaan kuurttoo kvääninkielisille lastenkirjoile, filmi- ja teatteriprosjektiile ja muile prosjektiile. ¶
Katto tästä kuinka kväänin kieltä ja kulttuurii oon kuurottu ¶
Oversatt til kvensk: Kainun institutti - Kvensk institutt 06.02.2017 ¶
Kuurtoa kväänin kieli- ja kulttuuriprošekteile ¶
- Kieli oon tärkeä osa meän identiteettiä. Ette kväänin kielestä tulis elävä kieli, niin se oon erityisen tärkeä kuurota lasten ja nuorten toimia, sannoo komunaali- ja uuistusministeri Jan Tore Sanner. Rejeerinki eli hallitus antaa yhtheensä 2,5 miljoonaa kruunua eri prošekteile, joissa nostethaan esile kväänin kieltä ja kvääni-/norjansuomalaista kulttuuria. Toimia, jokka oon lapsia ja nuoria varten, prioriteerathaan. ¶
- Monet kväänivanhimat ei itte puhu kvääniä, ja sen tähen lapset ei opi kieltä kotona. Mie uskon ette ko lapset oppiva kvääniä, niin vanhimat kans haluava oppia kielen. Tällä laila met saatama lujittaa usean sukupolven kielitaitoa, sannoo Sanner. ¶
Kainun istitutti - Kvensk institutt oon työtely kväänin kielipesän kans lastentarhoissa Porsangissa, ja se oon menny hyvin. Kielipesässä lastentarhaan työntekijät puhuva lapsile tyhä kvääniä. Sen tähen het nyt haluava alottaa kväänin kielipesän kans Pohjais-Tromssan lastentarhoissa. Prošektin avula haluthaan lujittaa lasten ja vanhimitten kväänitunnetta, sekä kielelisesti ja kulttuurillisesti. Prošekti saapi 450 000 kruunua ette alotethaan tämän työn. ¶
- Kielipesä lastentarhoissa oon jännittävä toimi, ja siitä oon tullu hyvät resultaatit, sannoo Sanner. ¶
- Lisäksi Kainun institutti – Kvensk institutt saapi 700 000 kruunua kväänin kieliteknologiatyöhön, jota se tekkee yhessä Norjan arktisen universiteetin kans. ¶
Norjan Kveeniliitto saapi 250 000 kruunua prošekthiin Kvenske loser (Kveeniluusit). Prošektin aikana kvääninuoret käyvä kouluissa, mikkä oon kväänitten sentraalilla aloila Pohjais-Tromssassa ja Finmarkussa. Kouluissa het muisteleva kväänitten ympäri. Tällä tavala het haluava lisätä tietoa kväänikuttuurista   . ¶
Kvääninkielinen daattapeli, kvääninkieliset lastenkirjat ja lastenfilmit saava kans rahhaa. Rahan annethaan kväänin kielen ja kvääni-/norjansuomalaisen kulttuurin kuurtopostista. Samasta postista annethaan rahhaa Omasvuonon kielisentterin, Haltiin kväänisentterin ja kvääninkielisen aviisin, Ruijan Kaijun, toiminthaan. ¶
Nämät kvääni-/norjansuomalaiset prošektit oon saanheet rahhaa: ¶
Oversatt til kvensk: Kainun institutti - Kvensk institutt 01.06.2015 ¶
Kväänin eli kainun kieliprošektit saađhaan kuurttoo ¶
- Se oon paljon hyvvää työtä mitä tehđään kväänin eli kainun kielen kehittämisen etheen sekä institušuuniissa ja paikalisesti. Mie olen onnelinen ette met saatama kuurota muutamppaa näistä prošektiista, sannoo Anne Karin Olli, joka oon Komunaali- ja uuđistusdepartementin staatinsekretääri. ¶
Komunaali- ja uuđistusdepartementti anttaa yhtheensä 195 000 kruunuu kolmheen kväänin kieliprošekthiin. ¶
Kainun institutti työtelee kväänin kielen kieliteknologiin kans – muun myötä elektroonisen sanakirjan analyysi- ja oikaisuprogramin kans. Prošekti sai departementiltä 500 000 kruunuu vuona 2014. Prošekti saapi 80 000 kruunuu lisäkuurttoo vuona 2015. ¶
Ruijan Kveeniliitto saapi 85 000 kruunuu jolla het hankithaan kielimentoriita prošekthiin Kielimestari – oppimodelli kväänin kielen opetusta varten. Tässä prošektissa oon myötä Ruijan Kveeniliitto, Kainun institutti ja Ruijan arktisen universiteetin kielitietheelinen institutti Tromssassa. Moolijoukko oon studentit jokka opiskelhaan kväänii. Studentit päästhään puhumhaan kväänin kieltä ko het praatathaan vanhemiitten kvääninkielisten kielimentoriitten kans. Tromssan universiteetti finansieeraa pääprošektin. ¶
- Muutki minoriteettikielet oon käyttänheet kielimestarimodellii kielen elästyttämisessä, ja modelli oon antanu hyvvii tuloksii, sannoo Olli. - Minula oon usko siihen ette tämä modelli oon effektiivinen kans kväänin kielen opetuksessa. ¶
Vesisaaren jatkokoulun Opetus- ja resursisentteri (Opplærings- og ressurssenteret, OPUS) saapi 30 000 kruunuu. Het laitethaan kväänin ja suomen kielen kursin vasta-alkkaajille ja niile joila oon passiivinen kieli. Kursila saapi kans tiettoo histooriasta, kulttuurista ja tradišuuniista. Kursin mooli oon kielenopetuksen avula vahvistaat kvääni-identiteettii ja tiettoo omasta histooriasta ja kulttuuritavustasta. ¶
Prošektit oon saanheet kuurttoo tästä postista: tilskuddsposten til kvensk språk og kvensk/norskfinsk kultur ¶
KMD ¶
Oversatt til kvensk av Kainun institutti – Kvensk institutt 11.04.2018 ¶
Pressemellinki ¶
Daattumi: 12. aprillikuuta 2018 ¶
Kontakti: ¶
Spärräysfristi: ¶
Rejeerinki anttaa kuurttoo kolmele uuele kväänin kielisentterille ¶
– Kielisentterillä oon rohki tärkkee tehtäävä ko vahvistethaan uhattuu kieltä paikalisessa samfynnissa. Sen tähen iloittemma ette rejeerinki nyt anttaa kuurttoo siihen ette perustethaan kaksi uutta kväänin kielisentterii Finmarkussa, missä aijemin ei ole ollu tämmöissii sentteriitä, sannoo komunaali- ja uuistusministeri  Monica Mæland. ¶
– Lisäksi vahvistamma työtelyy kväänin kielen kans Tromssassa sillä tavala   ette kuuroma kielisentterin perustamista Naavuonossa, sannoo Mæland. ¶
2,56 miljuunaa kruunuu ¶
Kväänin kielen ja kulttuurin kuurtopostista annethaan yhtheensä 2,56 miljuunaa kruunuu kolmele kväänin kielisentterille mikkä perustethaan Vesisaarheen ja Porsankhiin Finmarkussa ja Naavuonhoon Tromssassa. ¶
Moolisuuntainen plaana kväänin kieltä varten (2017-2021) ¶
Kväänimiljöössä oon jo monen vuoen aijan työtelty ahkerasti ette säilytethään ja vahvistethaan kväänin kielen. Rejeerinki oon kuoranu tätä työtä ja tehny Moolisuuntaisen plaanan kväänin kieltä varten  Målrettet plan for kvensk språk (2017-2021)  . ¶
Näitten kolmen kielisentterin – Naavuonossa, Porsangissa ja Vesisaaressa – lisäksi oon jo olemassa kväänin kielisentterit Omasvuonossa (  Storfjord  )   ja Raisissa (  Nordreisa  )   . ¶
Aktiviteettii raavhaile ja lapsile ¶
Se oon pitkäaikhainen prosessi ko työtelhään kväänin kielen vahvistamisen etheen. Tromssan ja Finmarkun kväänin kielisentteriilä oon tärkkee rooli tässä työssä. ¶
Kielisentterit saatethaan monela tavala auttaat vahvistamhaan kieltä, se riippuu siitä kummoiset olot ja tarpheet oon. Sentteriissä freistathaan laittaat aktiviteettii monile ikäjoukoile. Usseesti sentteriissä työtelhään raavhaittenopetuksen kans, tehhään oppineuvoi, laitethaan monenlaissii kieli- ja kulttuuritapattummii ja kursii. Sentteriissä oon kans kieli- ja kulttuuriaktiviteettiita lapsile ja nuorile. ¶
– Mie toivon ette nämät kolme uutta kielisentterii inspireerathaan usseemppii oppimhaan kielen ja innostethaan niitä kukka jo saatethaan kielen, pitämhään sitä vielä enämen, sannoo Monica Mæland. ¶
Komunaali- ja uuistusdepartementin pressetelefuuni ¶
Nro.: ¶
Taattumi: ¶
Kontakti: ¶
Arbeids- ja inkluderingsdepartementet tukkee kainunkielistä romaanin ulosantamista ¶
Kruununsekretääri Raimo Valle sannoo ette Nilsen-Børsskogin romaanisarja oon iso merkitys kainun kirjakielen eðiststämisessä. – Kainun kieli oon osa Ruijan kulttuuriperinnöstä. Tämän romaanisarjan kautta kirjailija oon antanu meile erittäin hyvän materiaalin mikä oon tärkkee eðistämispohja kainun kirjakielele, ja samhaan aikhaan oon ulosantaminenki tapattuma. Nykysin annethaan ulos vähä kainunkielistä sievälitteratuurii. ¶
Alf Nilsen-Børsskog antoi ulos 2004 ensimäisen kainunkielisen romaanin, Kuosuvaaran takana, Elämän jatko-sarjasta. Sitte 2007 Nilsen-Børsskog antoi ulos romaanin Aittiruto. Sarjan kolmasen osan titteli, minkä nyt annethaan ulos, oon Rauha. ¶
Arbeids- ja inkluderingsdepartementin lisärahatuki merkittee sitä ette kolmasen osan ulosantaminen oon täyðeksi rahoitettu. Ulosantamisheen oon kansa tullu rahhaa Norsk Kulturrådista, Finmarkun fylkinkomuunista, Kainun institutista ja Norsk-finsk kulturfondista. ¶
Oversatt til kvensk: Kainun institutti - Kvensk institutt 11.03.2016 ¶
Onnee Kväänikansan päiväle! ¶
Kväänit Norjassa ja Ruottissa markeerathaan tääpänä Kväänikansan eli Kainulaiskansan päivää. Tämä päivä markeeraa kväänikanssaa ja nostaa heiđän kulttuurin enämen näkkyyväksi.  Mie toivon kaikile kvääniile onnee päiväle  , sannoo komunaali- ja uuđistusministeri Jan Tore Sanner. ¶
Staatinsekretääri Anne Karin Olli aikkoo pittäät tervettelypuhheen ko Qvän Østlandet markeeraa päivää. ¶
eđistäät ommaa kieltä, kulttuurii ja samfynnielämää. Met halluuma työtelä sen etheen ette kväänin kieli oon elläävä kieli kans tulleeville sukupolvile. Sen tähđen se oon tähđelistä ette saama enämen kielenpuhhuujiita. Hallitus oon kuttunu kvääniin ja ruijansuomalaisten organisašuuniita ja kielimiljöitä myötä konferanshiin 26. aprillikuuta. Sielä met halluuma muun myötä kuula missä tarvithaan enniimiten toimii, sannoo staatinsekretääri Anne Karin Olli. ¶
Kväänikansan päivä oon joksiki uusi merkkipäivä. Norjan kväänit eli kainulaiset markeerathiin päivää ensi kerran vuona 2013. Vuona 2014 olthiin kaksi organisašuunii yksituumaiset ette 16. marsikuuta oon Kväänikansan päivä. Sen jälkhiin oon päivää markeerattu paikoissa joissa kväänit asuthaan. ¶
Oversatt til kvensk: Kainun institutti - Kvensk institutt 30.06.2017 ¶
Haluthaan vahvistaat kväänilasten ja -nuorten kieli- ja kulttuuritoimii ¶
– Jos haluthaan ette kväänin kieli pärjää puhetkielenä, niin toimet lapsii ja nuorii varten oon eriliikaisen tärkkeet. Sen tähen mie olenki iloinen ette met saatama kuurota hyvvii toimii jokka oon myötä luomassa intressii sekä kväänin kulttuurhiin ja siihen ette oppithaan kväänin kielen, sannoo komunaali- ja uuistusministeri Jan Tore Sanner. ¶
Komunaali- ja uuistusdepartementti kuuroo viittä eri prosjektii jokka oon kväänilapsii ja -nuorii varten. Kieliprosjektit lapsii varten, teatteriesitys lapsile ja nuorile, ja filmiprosjekti jossa dokumenteerathaan ja nostethaan esile kväänikulttuurii, oon net prosjektit joita kuurothaan. ¶
– Kväänin kieli oon kriittisessä tilassa, ja hääymä hopusti järjestäät toimii ette säilytämmä kielen. Ko järjestämmä kielitoimii lapsii varten, niin se vaikuttaa kans vanhiimphiin ja heän sukupolvheen, ja piian usseemat raavhaat kans haluthaan oppiit kielen. Departementti työtelee yhessä kväänin organisasjuuniitten ja institusjuuniitten kans ette tehhään kväänin kielen meininkiplaanan. Samala mie uskon ette kans näilä pienilä toimila joita järjestethään paikalisesti kväänisamfynnissä, oon suuri merkitys kielityössä, sannoo Sanner. ¶
Nämät prosjektit saahaan kuurttoo: ¶
Komunaali- ja uuistusdepartementin pressetelefuuni: 22 24 25 00 ¶
Oversatt til kvensk: Kainun institutti - Kvensk institutt / Pirjo Paavalniemi 24.01.2014 ¶
Kväänin eli kainun kieli- ja kulttuuriprošektit saađhaan hallitukselta rahhaa ¶
- Kv  äänin kieli oon uhattu kieli, ja nyt tarvithaan toimii joila säilytethään ja kehitethään kieltä. Jotta saama ihmiset enämen käyttämhään kieltä, tarvittemma paikalisten miljöitten aktiviteettii. Mie olen sen tähđen iloinen ette hallitus saattaa kuurota sekä kväänin kielisentteriitten toimintaa ja erilaissii prošektiita, sannoo staatinsekretääri Anders Bals  Kommunal- og moderniseringsdepartementistä. ¶
Kväänin kielisentteriilä oon aktiivi rooli kväänin kielen elvytyksessä kielikursitten ja kielenopetuksen kautta. Kielisentterit piđethään kans vaarin kväänikulttuurista ja kielisentteri oon tärkkee paikalisten ihmisten kohđattelupaikka. Sen tähđen hallitus anttaa vuona 2014 kuurttoo 613 000 kruunuu Omasvuonon kielikeskukselle ja  505 000 kruunuu Haltiin kväänisentterille Raisissa. ¶
Helpompi kirjoittaat kväänii ¶
Kainun institutti Pyssyjovessa saapi yhtheensä 500 000 kruunuu kahtheen kieliprošekthiin. Institutti aikkoo kovota enemän eri aloitten sannoi kvääninkielisheen sanapuohiin, josta sitte tehđään sanakirjan. Lisäksi institutti ja Tromssan universiteetti työtelhään yhđessä kväänin kieliteknologiaprošektin kans. Näitten prošektitten avula tehđään helpomaksi kirjoittaat kväänii. ¶
Kväänin kielen pittää kuuluut ja sitä pittää saađa lukkeet ¶
Nykyaikhaan oon tyhä vähän litteratuurii kväänin kielelä, ja kvääninkieliset äänikirjat vailuthaan kokonhansa. Forlaaki I đut AS saapi 70 000 kruunuu jotta se saattaa julkaista kirjailiija Alf Nilsen-Børsskogin yhđen poeemikirjan äänikirjana. Forlaaki saapi kans 140 000 kruunuu jotta se saattaa julkaista Alf Nilsen-Børsskogin viiđenen kvääninkielisen rommaanin “Elämän alku - Varhaiset vuodet”. ¶
Stiftelsen Laboratoriet for kunst, kultur og stedsutvikling i Vardø saapi 50 000 kruunuu kirjan  suunitteluprošektii varten. Kirjassa tullee olemhaan paljon kuvvii ja tietheelistä faktaa, kväänin paikannimmii ja tiettoo siitä, mistä kväänit tulthiin. ¶
Muistelus kvääniin histooriasta ¶
Siivet AS oon tehny monta tärkkeetä dokumentaarifilmii, mikkä muistelhaan kvääniin tradišuunista ja arkipäivästä. Siivet saapi 100 000 kruunuu dokumentaarifilmin  tekemisheen. Filmissä selvitethään kuulun sivakkahypp  ääjän maaterivanhiimiin kväänihistooriasta Alattion alala. Näin filmi  ssä nostethaan esile ossii kvääniin histooriasta pohjaisessa. Usseet eri aktöörit oon kuuronheet tämän filmin tekemistä, ja sen näytethään NRK:ssa. ¶
Ruijan kveeniliitto saapi 100 000 kruunuu kvääninkielisseen teatteriprošekthiin Pohjais-Varengissa. Het aijothaan tehđä esityksen, jossa oon musikkii, muisteluksii ja teatterikonstii. Se muistelee kvääniin kulttuurista Pohjaiskalotilla ja kuinka kvääniin perinöstä oon piđetty vaarin. Esityksen näytethään eri tapattumissa. ¶
Kansalisten minoriteetitten kuurto-oorningista annethaan kans 450 000 kruunuu kvääninkielisen Ruijan Kaiku-aviisin toiminthaan. ¶
Oversatt til kvensk: Kainun institutti - Kvensk institutt / Pirjo Paavalniemi 02.07.2013 ¶
Kuurttoo kväänin eli kainun kieli- ja kulttuuriprošektiile  ¶
Hallitus anttaa kuurttoo kvääninkielisheen äänikurshiin, kväänin kielikurshiin lapsile ja kvääninkielisen animašuunifilmin manuksen tekemisheen. Proše ktikuurttoo annethaan Kielivuođen 2013 yhtheyđessä.  ¶
- Lapset ja nuoret oon net jokka varmistethaan kväänin eli kainun kielen tulevaisuuđen. Kväänimiljöössä oon monta hyvvää prošektii, ja mie olen iloinen ette met saatama kuurota hyvvii toimii tämän Kielivuođen aikana, sannoo fornyings-, administrasjons- og kirkeminister Rigmor Aasrud. ¶
Kainun institutti ja Omasvuonon kielisentteri aijothaan tehđä kväänin äänikursin internettii ja raatioo varten, ja tähän prošekthiin het saađhaan 150 000 kruunuu. Prošekti nostaa kielen oppimisen aivan uuđele areenalle. Haluthaan kans tehđä helpomaksi sen, ette vielä usseemat opittais kväänin kielen. Prošektissa oon kans myötä Haltiin kväänisentteri, Radio Nordkapp ja Omasvuonon ja Porsangin kulttuurikoulut. ¶
Ruijan Kveeniliitto saapi 70 000 kruunuu. Het aijothaan järjestäät kielikursin paikalislaakitten lapsile. Kursin resursina oon vanhemat ihmiset jokka vielä osathaan kielen. Siivet AS oon kans hunteerannu lapsii. Se saapi 30 000 kruunuu kvääninkielisen lasten animašuunifilmin manuksen tekemisheen. Filmin perustanna oon kvääniin muistelustradišuuni, mutta se nostaa kans esile teemoi jokka oon aijankohtaiset menneisyyđen ja nykyaijan välilä. ¶
Nämät kolme prošektii oon saanu rahhaa tarkistetusta budšetista mikä oon 250 000 kruunuu. Se oon ekstrakuurto minkä annethaan kväänin kielele ja kulttuurille Kielivuotena 2013. ¶
Oversatt til kvensk: Kainun institutti - Kvensk institutt 21.06.2017 ¶
Maaherra ¶
Maaherra oon Kuninkhaan ja Hallituksen representantti fylkissä, ja hänen työnä oon kuorata Hallituksen ja Isotingan moolii ja suuntalinjoi. Työtehtäävät täkäthään laajan työkentän johon kuuluu muun myötä pörhäänkattoot komuuniitten ökonomiita ja hallintaa, sosiaalifaakilissii ja perhetoikkeuđellissii assiita, samfynniturvalisuutta ja kapasiteettii, ja tehtääviitä jokka kuuluthaan tervheys-, opetus-, maanpruuki- ja miljöönsuojelusektorhiin. Maaherran työhön kuuluu kans sovitella staatin hallinan fylkissä, sekä tehđä yhtheistyötä ja neuvotella staatin, fylkinkomuunin ja komuuniitten kans. Maaherra oon administratiivisesti Komunaali- ja uuistusdepartementin alla, ja tekkee työtehtäviitä usseile departementiile ja direktoraatiile. ¶
Vapaa maaherran virka Tromssassa ja Finmarkussa (määrätyiksi vuosiksi) ¶
Maaherranvirat Tromssassa ja Finmarkussa liitethään yhtheen 1. januaarikuuta 2019, ja konttuuripaikan jajethaan. Tätä yhtheenliitettyy virkkaa varten perustethaan uuđen maaherran viran. Maaherra johtaa hallintajoukkoo jossa oon suunile 265 työntekkiijää ja jolla oon laajoi työtehtäviitä. Konttuuripaikat oon Tromssassa ja Vesisaaressa. Pääpaikka oon Vesisaaressa jossa oon kans maaherran konttuuri. ¶
Hänelä joka hakkee virkkhaan   , häättyy olla laaja tieto ja luja intressi samfynnin ympäri, ja hänelä häättyy olla kans kokemusta ja tiettoo julkisen hallinan ympäri ja siitä kunka se toimii. Hakkiija häättyy saattaat dokumenteerata ette hänelä oon kans kokemusta johtaajan työssä korkkeela tasala julkisessa ja/tahi privaatissa toimessa tahi organisasjuunityössä. Toivoma ette hakkiijalla oon kyky ja halu analyseerata probleemiita, saavuttaat tuloksii, uuđistaat ja kehittäät, ja dokumenteerata muutos- ja integreerinkiprosessiitten tuloksii. Toivoma ette hakkiijalla oon korkkeeman tasan koulutus. ¶
Maaherran tärkkee tehtäävä oon sovitella yhtheen staatin sektoritehtääviitä suhtheessa komuunhiin ja fylkinkomuunhiin. Sen tähđen panema painoo sille ette hakkiija kykenee tekemhään yhtheistyötä ja hantteeraa konfliktiita, ja ette hänelä oon hyvät sosiaaliset ominaisuuđet. Hakkiijalla häättyy olla kyky sisäisesti motiveerata ja ulkoisesti profileerata työtehtäviitä ja organisasjuunii. ¶
Tromssan ja Finmarkun maaherran viran (nimi saattaa vielä vaihettuut) perustethaan 1. januaarikuuta 2019, ja työ alkkaa silloin. Virka kestää määrätyn aijan, ja sen pittuus oon kuusi vuotta. Julkisen ilmoituksen ja konkuransin jälkhiin oon kuiten mahđolista ette sinun uuđestinimethään virkhaan, ja silloin virka kestää taas tulleevat kuusi vuotta. ¶
Virka oon staatin johtaajanpalkkasysteemissä. Veron maksethaan Staatin pensjuunikasshiin niin ko jälläävissä päätöksissä määräthään. Met kuoraama julkisen assiinkäsittelyn prinsippii silloin ko virka oon julkisesti eriliikaisen tärkkee. Se meinaa sitä ette hakkijoitten nimet nävythään julkisessa hakkiijalistassa. ¶
Jos halluut enämen tiettoo viran ympäri, niin ota kontaktin meiđän kans: departementinneuvooja Eivind Dale, tlf. 22 24 68 08, tahi osastonpäälikkö Cathrin Sætre, tlf. 22 24 42 85. ¶
Jos halluut registreerata elektroonisen hakemuksen ja CVn, niin katto Komunaali- ja uuistusdepartementin työportaalii tästä:  www.jobb.dep.no/kmd. ¶
Hakemafristi oon 8. aukustikuuta 2017. ¶
Oversetting til kvensk: Kainun institutti - Kvensk institutt 14.03.2017 ¶
Onnee Kväänikansan päiväle! ¶
Tääpänä oon Kväänikansan eli Kainulaiskansan päivä sekä Norjassa ja Ruottissa. Tääpänä markeeraama kvääniin eli kainulaisten histooriaa ja kulttuurii meiđän maassa. – Mie toivon kaikile kvääniile onnee päiväle, sannoo staatinneuvos Jan Tore Sanner. ¶
Kväänit oon tärkkee osa Norjan kulttuurillisesta monenlaisuuđesta. – Monet tulisieluiset ihmiset työtelhään   sen etheen ette säilytethään kväänin kielen ja kulttuurin. Mie kiitän teitä sen työn eđestä, sannoo Sanner. ¶
Hallitus eli rejeerinki halluu ette Norjan kväänit saađhaan eđistäät ommaa kieltä ja kulttuurii. Sen tähđen hallitus oon tekemässä plaanan kväänin kieltä varten. Met olema kontaktissa kväänijärjestöitten ja kväänin kielimiljöitten kans ko tehemä plaanan. ¶
– Tämän plaanan mooli oon ette kväänin kielelä olis parempi tulleevaisuus, sannoo staatinneuvos. ¶
Norjan kväänit eli kainulaiset markeerathiin päivää ensi kerran vuona 2013. Vuona 2014 olthiin kaksi kväänijärjestöö yksituumaiset ette 16. marsikuuta oon Kväänikansan päivä. Sen jälkhiin oon päivää markeerattu paikoissa joissa kväänit asuthaan. ¶
Oversatt til kvensk: Kainun institutti - Kvensk institutt 07.10.2014 ¶
Enämen kväänin kielele ja kulttuurille ¶
- Kieli ja kulttuuri oon tärkkee ihmisen indentiteetile. Kielen myötä ellää kans kulttuuri, sannoo komunaali- ja uuđistusministeri Jan Tore Sanner. Hallitus halluu vahvistaat työtelyy kväänin kielen ja kulttuurin kans. Se ehđoittaa ette perustethaan kvääniassiile oman kuurtopostin, mikä olis 3,6 miljoonaa kruunuu. Tämä meinaa sitä ette vuona 2015 kväänitoimet saađhaan miljoona kruunuu enämen rahhaa. ¶
- Kväänin kieli oon heikossa tilassa. Tarvithaan enämen toimii jotta saatethaan vahvistaat ja revitaliseerata kieltä. Sen tähđen hallitus ehđoittaa ette lisäthään kuurttoo yhđelä miljoonalla kruunula. Sitte kuurto olis yhtheensä 3,6 miljoonaa kruunuu. Mie toivon ette tämä auttaa nostamhaan ylös kväänin kielen ja kulttuurin, sannoo Sanner. ¶
Kokemus näyttää ette kielisentterit tehđään hyvvää työtä kväänin kielen revitaliseeraamisen etheen. Sen tähđen osan rahasta annethaan Omasvuonon kielisentterille ja Haltiin kväänisentterille. Muutki kvääniprošektit saađhaan rahhaa. Ruijan Kaiku –aviisi saa rahhaa omhaan toiminthaan. ¶
Komunaali- ja uuđistusdepartementin pressetelefooni: 22 24 25 00 ¶
Oversatt til kvensk: Kainun institutti - Kvensk institutt 01.10.2015 / Pirjo Paavalniemi ¶
Pressemellinki ¶
Staatinbudšetti 2016: ¶
Saamenkielinen grammatikkiprošekti ja kväänin kieli ja kulttuuri saađhaan kuurttoo ¶
Rejeerinki eli hallitus anttaa miljoona kruunuu pohjaissaamen grammatikkiprogramin kehittämistä varten. Lisäksi haluthaan vahvistaat kväänin kieltä ja kulttuurii, ja tähän annethaan miljoona kruunuu – Met halluuma, ette olis helpompi kirjottaa saamee, ja ette alkupöräiskansa ja kansaliset minoriteetit saađhaan kehittäät ommaa kieltä ja kulttuurii, sannoo staatinsekretääri Anne Karin Olli Komunaali- ja uuđistusdepartementistä. ¶
Tromssan universiteetin Kieliteknologiisentteri Divvun aikkoo tehđä pohjaissaamen grammatikkiprogramin, niin ette saamenkielisillä olis helpompi kirjottaat saamee. Rejeerinki eli hallitus anttaa tähän prošekthiin miljoona kruunuu. ¶
- Semmoset apuneuvot, jokka oon tavaliset ruijankielisille, pitäis tietenki olla kans saamenkielisille. Mie toivon, ette tämä programi auttaa siihen, ette usseemat kirjotettais saamee, sannoo staatinsekretääri Olli. ¶
Kväänin kieli ja kulttuuri ¶
Sundvolden-plattformissa seissoo, ette alkupöräiskansat ja kansaliset minoriteetit häyđythään saađa kehittäät ommaa kieltä ja kulttuurii. Kväänin kieli oon uhattunna, ja se oon tärkkee työtelä aktiivisesti kielen revitaliseeringin etheen. ¶
- Rejeerinki meinaa, ette pitäis satsata enämen kväänin kielheen. Sen tähđen perustimma vuona 2015 uuđen kuurtopostin kväänin kieltä ja kulttuurii varten, ja se oon 3,6 miljoonaa kruunuu. Vuona 2016 satsaama vielä miljoona kruunuu lissää, eli kuurtoposti tullee olemhaan yhtheensä 4,6 miljoonaa kruunuu, sannoo staatinsekretääri Olli. ¶
Tästä kuurtopostista annethaan rahhaa muun myötä Omasvuonon kielisentterin ja Haltiin kväänisentterin toimhiin. Nämät laitethaan kursiita lapsile, nuorile ja raavhaile. Kvääninkielinen aviisi Ruijan Kaiku saapi kans rahhaa tästä kuurtopostista. ¶
- Met olema saanheet kokkeet sen, ette kielisentteriitten toimet annethaan hyvvii tuloksii ko revitaliseerathaan kielen. Mie toivon, ette tämä vahvistais kväänin kieltä ja kultuurii, sannoo Olli. ¶
Komunaali- ja uuđistusdepartementin pressetelefooni: 22 24 25 00 ¶
Oversatt til kvensk av Kainun institutti – Kvensk institutt ¶
Pressemellinki ¶
Kontakti: ¶
Daattumi: 23. januaarikuuta 2018 ¶
Spärräysfristi: ¶
Suuntaplaana kväänin kielele ¶
– Kväänin kieli oon tärkkee osa meiän yhtheistä kulttuuriarpaa. Kieli oon tääpänä kriittisessä tilassa, ja kielityön hääythään lujittaat. Rejeeringin mooli oon ette plaanan avula kväänin kieli oon jatkossaki elläävä kieli, sannoo komunaali- ja uuistusministeri Monica Mæland. ¶
Komunaali- ja uuistusdepartementti oon yhessä Kulttuuridepartementin ja Kunnskapsdepartementin kans tehny plaanan kväänin kielen lujittamisheen. ¶
Jälkhiin ko norjalaistamispolitikki formelisti oli sivvu, kesti monta vuotta ennen ko päätöksentekkiijät otethiin huomihoon minoriteetiitten kielen ja kulttuurin. Sen tähen rejeerinki halluu nyt suunatuita toimii joila lujitethaan kväänin kieltä. ¶
Plaanan perustanna oon se suuri työ mitä kvääni- ja norjansuomalaiset miljööt oon jo monta vuotta tehnheet oman kielen säilyttämisen ja lujittamisen etheen. ¶
Se oon välttämätön ette usseemiila aloila oon samanaikhaiset toimet joila lujitethaan kieltä. Plaanassa oon toimet lastentarhaasseen ja perusopetuksheen, korkkeemphaan koulutuksheen, ja lapsiin, nuoriin ja raavhaitten kielileirhiin. ¶
Jokku toimet oon uuet, ja toisila jatkathaan ja lujitethaan toimii mikkä oon jo olemassa. Plaanan yksi mooli oon kans kovota sen satsingin minkä jo tehhään. ¶
Tutkimus- ja korkkeempi koulutusministeri Iselin Nybø meinaa ette se oon tärkkee kouluttaat opettaajiita keilä oon korkkeet kvalifikasjuunit kväänin kielessä. Tromssan universiteetti – Norjan arktinen universiteetti tarjoo jo opintoi kväänin kielessä. ¶
– Universiteetti saapi nyt ekstra kuurttoo 750 000 kruunuu siihen ette se eistää opettaajankoulutusta jossa tarjothaan kväänin kielen praksisen ja faakididaktikin, kehhää kontakti   verkon ja rekrytteeraa studenttiita. Net studentit kekkä otethaan kväänin kielen osana opettaajankoulutusta vuojesta 2019 etheenkäsin, saahaan takaisinmakson kiini 50 000 kruunuu opintolainasta, sannoo Nybø. ¶
– Mie piän ette plaanan toimet hääythään olla realistiset ja helpot vieä läpitte, sannoo Monica Mæland. ¶
Rejeeringin mooli oon ette plaana lissää tiettoo ja anttaa ymmärystä kväänin/norjansuomalaisesta kulttuurista ja kielestä norjalaisessa samfynnissa. ¶
– Työ millä lujitamma kväänin kielen, oon pitempi prosessi. Plaana minkä rejeerinki nyt pannee esile, aloittaa kväänin kielheen suunatut toimet, sannoo staatinneuvos  Mæland. ¶
Linkki plaanhaan: ¶
Oversatt til kvensk: Kainun institutti - Kvensk institutt 15.06.2017 ¶
Vapaa maaherran virka Tromssassa ja Finmarkussa (määrätyiksi vuosiksi) ¶
Hakemafristi oon 8. aukustikuuta 2017. ¶
Enämen tiettoo viran ympäri näjet tästä: ¶
Oversatt til kvensk: Kainun institutti - Kvensk institutt/ Pirjo Paavalniemi 08.02.13 ¶
Kaksi miljoonaa kruunuu kväänin kielele ja kulttuurille  ¶
Hallitus anttaa yhtheensä 2,081 miljoonaa kruunuu erilaishiin toimhiin jokka vahvistethaan ja nostethaan esile kväänin eli kainun kieltä ja kulttuurii. Kuur t too annethaan m.m. kielisentteriin toiminthaan, kvään inkielisen romaanin julkaisemiss een, kväänin dokumenttifilmhiin ja nuorten kielileirhiin.  ¶
- Kielivuođen 2013 aikana met halluuma eriliikaisesti kuurota kvääniin kielityötä. Prošektit joita kuurothaan, oon myötä tekemässä kväänin kieltä ja kulttuurii eläväksi ja näkkyyväksi, sannoo fornyings-, administrasjons- og kirkeminister Rigmor Aasrud. ¶
Omasvuonon kielisentteri saapi 620 000 kruunuu sentterin toimhiin vuona 2013. Haltiin kväänisentterille annethaan kans sentterin toimhiin 500 000 kruunuu. ¶
Kvääninkielinen aviisi Ruijan Kaiku oon saanu kuurttoo tästä postista jo monen vuođen aijan. Tänä vuona sitä oon lisätty, ja se oon nyt 450 000 kruunuu. Lisäksi Ruijan Kaiku saapi 130 000 kruunuu prošektirahhaa jolla se saattaa kehittäät aviisin virtuaalista redakšuunii, niin ette työntekkiijät jokka oon eri paikkakunnissa, saatethaan tehđä redakšuunityötä. ¶
Iđut AS saapi 150 000 kruunuu jotta se voipi julkaista Alf Nilsen Børsskogin neljänen romaanin. Romaani kuuluu Børsskogin Elämän jatko -kirjaraitthoon, ja se oon kvääninkielinen. Departementti oon aijeminki kuuronu romaaniraiđon kirjoin julkaisemista. ¶
Siivet AS' saapi 80 000 kruunuu dokumenttifilmhiin Under en annen himmel. Filmi muistelee vanhaan mytologian hakemisesta ja Ruijan kvääniin ja suomensukuisten luononymmäryksestä. Monet muutki oon kuuronheet tätä produkšuunii, ja sen näytethään NRK:ssa vuođen 2013 aikana. ¶
Kuurttoo annethaan kans Kainun institutile kväänin kielen ja kulttuurin konferanssii varten, Alattion museolle näyttelyy varten, jossa oon esilä materiaalii mitä Samuli Paulaharju oon kovonu sođan aikana, ja Kvääninuorile nuorten kielileirin järjestämistä varten. ¶
Prošektikuuron lisäksi annethaan vielä yhtheensä 2,18 miljoonaa kruunuu peruskuurttoo näile kvääni- ja ruijansuomalaisile järjestöile: Ruijan Kveeniliitto/ Norske Kveners Forbund, Kveenimaayhistys/ Kvenlandsforbundet ja Norjalais-Suomalainen Liitto/ Norsk-finsk forbund. ¶
Luje enämen täältä: ¶
Sen lautakunnan mandaatti joka p ittää tehđä ehđotuksen siitä kunka lakkii motorikulusta mettissä ja vesiväylilä pittää revideerata  ¶
Lautakunttaa pyyđethään ette se selvittää minkälaissii reekeliitä motorikululle mettissä ja vesiväylilä oon ja ette se työtelee semmoisen muutosehđotuksen mikä seuraa Isontingan päätöksen 25. päivältä 2021 no 973 aikomusta ette lain jälkhiin toimittaissa paikalinen ittemäärääminen lissäinttyy ja byrokratii vähenee, mutta samala piđethään huolta luonosta ja ulkoilmavirkistyksestä. Motorikulkulain meiningistä häyttyy pittäät kiini. Lautakunta saattaa itte vaphaasti valita tahtooko se ehđottaat muutoksii nykyishiin määräykshiin vain tahtooko se ehđottaat kokonhansa uutta lakkii. ¶
Isontingan päätö  ksessä  puhuthaan  tyhä  motorikulkulaista. Oon kuitenki luonolinen ette lautakunta selvittää kansa lain asetuksii ja tekkee ehđotuksii niitten ympäri. Lautakunta saattaa kansa tarpheen jälkhiin arvela muita likeissii määräyksii niin ko plaana- ja rakenuslakkii ja kommuuniitten alasuunittelluu. ¶
Lautakunta pittää eriliikaisesti hunteerata seuraavii assiita  :   ¶
Ylheiset ohjaukset   ¶
Lautakunta pittää läpivieđä selvityksen n  iin ko selvitysneuvossa sanothaan, verttaa eriliikaisesti kohđat 2-1 ja 2-2. Tämä tarkoittaa ette muun myötä pittää selvittäät ehđotusten rahaliset ja hallitukseliset vaikutukset. ¶
Lautakunta pittää panna painoo sii  hen ette tuloksenna oon selvät reekelit mikkä oon kevveemät piđossa. Tämä meinaa ette lautakunnan kieli pittää olla selvä, mutta kansa sitä ette määräykset oon muutoinki kevveet ymmärttäät ja löyttäät ja esivalloileki kevveet piđossa. ¶
Mahđoliset reekelinmuutokset pittää nähđä teknoloogilisen kehityksen tavustaa vasten. Lautakunta pittää lähteet siitä ette motorikulkulaki aina oon teknologiineutraalinen. Poronhoitolaissa oon myötä oikkeus motorikulkhuun, verttaa poronhoitolaki § 23. Semmoissii muutoksii ei saa ehđottaat mikkä vaikuttais tähän oikkeutheen. ¶
Selvitys pittää päänänsä pohjata  tämänpäivän saatavhaan alan tutkimuksheen ja tiethoon. Olis luonolinen ette käytettäis motorikulkulaista jo varhemin tehtyi selvityksii. Lähtökohtana luonon monenlajisuuslain prinsiipit lautakunta häyttyy oottaat pithoon parhaan saatavan tieđon esimerkiksi siitä kunka motorikulku vaikuttaa luonthoon, elläimhiin ja ulkoilmavirkistyksheen, verttaa luonon monenlaisuuslaki § 8. Jos lautakunta meinaa ette muutamista assiista meilä ei vielä ole nokko tiettoo, se lautakunta häyttyy muistela sen ympäri ja nouđattaat luonon monenlaisuuslain §:n 9 varovaisuusprinsippii. ¶
Kliima- ja ympäristödepartementti saattaa tarpheen jälkhiin lisätä ja muuttaat mandaattii esimerkiksi silloin jos myötä pittää ottaat vielä lissää ainheita ja kysymyksii niin ette laista tullee mahđolisiiman tarkoituksenmyötäinen ja yhtenäinen. Lautakunta saattaa itte ottaat ylös assiita ja pyyttäät departementtii muuttamhaan mandaattii. ¶
Lautakunta saapi oman sekretariaatin. ¶
Lautakunta pittää kuula relevanttiita kompetansijoukkoi ja anttaat niile tillaa muistela mitä niilä oon sanomista assiista. Pittää jo varhain hunteerata olisko se hyöđylinen laittaat pysthöön kokkouksii, seminaariita eli muuhun laihiin saađa framile relevanttiitten joukkoin meininkkiitä. Kliima- ja ympäristödepartementti asettaa referensijoukon joka saattaa auttaat lakilautakunttaa omila esityksilä. Referensijoukossa pittää olla myötä semmoisten organisasuuniitten ja faakijoukkoin eđustaajiita mitä assii koskee. Lautakunta pittää ottaat vaarin siitä ette referensijoukola ooon tila esittäät ommii ajatuksii ja hunteerauksii. Referensijoukon päälimäiset hunteeraukset ja arvelut häyđythään olla myötä selvityksessä. ¶
Lautakunnan työn pohjana pittää olla Kommunaali- ja uuđïstusdepartementin laittamat staatin lautakuntatyön ohjaukset. ¶
Lautakunta pittää olla keriny selvityksestä ja antanu sen ulos kirjasarjassa Norsk Offentlig Utredning (NOU) viimistäki 1. desemperikuuta 2023. ¶
Rejeerinki anttaa rahhaa Porsangin kolmekieliselle laulukirjale ja aikkoo vahvistaa sitä, ette Ruijan Kaiku –aviisi oon kväänitten hallussa.  ¶
Norske Kveners forbund saa 75 000 kruunuu stiftelsikapitaalii, jotta het saatethaan olla myötä uuvessa firmassa, Ruijan Kaiku AS:ssä, mikä anttaa ulos samannimistä kvääniaviissii. Norske Kveners Forbund omistaa nyt 34 prosenttii firmasta. ¶
- Ruijan Kaiku oon piian tärkkein kväänin kielen areena, ja se oon tärkkee, ette kväänit itte saatethaan vaikuttaa aviisin tulevaisuutheen, sannoo staatsroodi/ staattineuvooja Dag Terje Andersen. ¶
Porsangin komuuni saa 55 000 kruunuu, jotta het saatethaan tehhä kolmekielisen – kväänin-, saamen- ja ruijankielisen – laulukirjan kulttuurikoulun käythöön. Prošektissa oon myötä Porsangin komuunin kulttuurikoulu, Sjøsamisk kompetansesenter ja Kainun institutti. Het haluthaan kehittäät komuunin kolmekulttuurista musikkiprofiilii, ja vahvistaat ja nostaat esile merisaamelaisten ja kväänitten musikkikulttuurii Porsangissa. ¶
Suuntaplaana 2017-2021 ¶
– jatkosatsaus kväänin kielheen ¶
Johatus  ¶
Komunaali- ja uuistusdepartementila oli meininkikonferansi kväänin kielen ympäri aprilikuussa 2016. Konferansin aikomus oli löyttäät ulos mikä oon kväänin kielen tila tääpänä ja mikkä oon net toimet jokka lujitethaan kielen. Konferansissa olthiin myötä representantit kvääniorganisasjuuniista ja -institusjuuniista, kvääni- ja norjansuomalaisista miljöistä yhessä departementiitten ja staatin esivalttoin ja kielestä vastuussa oleviitten päätöksentekkiijöitten kans. Tämän konferansin jälkhiin alkoi Komunaali- ja uuistusdepartementti työtelemhään yhteistyössä Tietodepartementin ja Kulttuuridepartementin kans ette saatais yhteisen plaanan kuinka satsathaan kväänin kielheen tästä etheenkäsin. ¶
Tämä plaana oon alku sille ette kväänin kielheen satsathaan vasituitten mooliin avula. Komunaali- ja uuistusdepartementila oon ollu kontakti kvääniin ja norjansuomalaisten kielimiljöitten ja organisasjuuniitten kans plaanatyön aikana. ¶
Plaana anttaa ylinäkymän siihen mitä oon jo tehty ette lujitethaan kväänin kielen, ja plaanassa oon myötä muutamat ja konkreetit toimet. Hallitus oon suunitellu kans ette tämä plaana oon dynaaminen sillä laila ette sen toimii oon maholista justeerata plaanaperiuudin aikana ja siihen kans saatethaan panna uussii toimii. Departementit aijothaan kuorata plaanaa kvääniin ja norjansuomalaisten miljöitten kans. ¶
Meilä häättyy olla tiettoo histoorian ympäri ette saatama ymmärttäät kummoisessa tilassa kväänin kieli oon tääpänä. Plaanassa oon sen tähen lyhykäinen selvitys kväänin kielen tilan ympäri 1850-luvulta kiini tähän päivhään saakka (kapittelit 1 ja 2). Plaanassa oon kans oikkeueliset raamit kväänin kieltä varten (kapitteli 3). Viimi kapittelissa oon net toimet joitten avula kväänin kieltä lujitethaan periuudin 2017–2021 aikana (kapitteli 4). ¶
Hallituksen vuosibudsjetti ja Isotingan päätökset vaikutethaan siihen kuinka tämän plaanan toimet viehään läpi ja kuinka laajat plaanan toimet oon. ¶
Lastentaras ja perusopetus  ¶
Kväänin kielen luonolinen siirtyminen sukupolvelta toisele oon osin katkenu. Sen tähen hääymä ottaat kielen takaisin lastentarhoin ja kouluin avula. Ko Euroopparaati oon kuoranu minoriteettisopimusta, se oon kysyny mitä Norja tekkee sen etheen ette lapset opithaan paremin kväänin kieltä etukoulussa. ¶
Kväänilapset ja norjansuomalaiset lapset hääythään saaha maholisuuen oppiit ja eistäät ommaa kväänin kieltä jo varhaisessa iässä. Lastentaras oon olletikki soppiiva areena kehittäät kieltä. ¶
Lapset opithaan kielen luonolisela tavala. Varhainen kväänin kielen eistäminen ja oppiminen lastentarhaassa anttaa lapsile maholisuuen saaha kväänin kielestä hyvän yhteistyökielen. Kielipesät lastentarhaassa oon näyttänheet ette majoriteettikieliset lapset opithaan noppeesti ymmärtämhään kielen kielipesässä, mutta se saattaa ottaat pikkuisen aikkaa ennen ko het itte alethaan puhumhaan kieltä. Se on tärkkee ette lastentarhaan työntekkiijät piethään minoriteettikielen konsekventisti vissiissä paikoissa ja tiloissa niin ette lapset opittais kielen. ¶
Kväänin kielipesä lastentarhaassa Porsangin komuunissa oon lykästynny hyvin, ja se näyttää muun myötä sen ette lapset alethaan puhumhaan ja pitämhään kväänii lastentarhaassa. Kielipesän avula kans vanhiimet opithaan kväänii yhessä lapsiin kans. ¶
Kväänin kielen lujittaminen lastentarhaassa  ¶
Jos haluthaan ette usseemat opithaan kväänii peruskoulussa, se häättyy olla atraktiivinen valita tämän faakin. Se oon tärkkee ette opetuksessa oon hyvä kvaliteetti ja hyvä järjestely, niin ette oppiijat haluthaan alkkaat oppimhaan kväänii, ja kans jatkathaan oppiit sen. Se oon tärkkee ette koulut annethaan tiettoo kväänin kielen opetusmaholisuuesta, ja ette koulut turvathaan lapsile opettaajan ennen ko lapset aloitethaan koulussa. Se oon kans tärkkee ette koulu stimuleeraa oppiijoita jatkamhaan kväänin kielen kans sitte ko het siirythään lastenkoulusta nuortenkoulhuun, ja sieltä jatkokoulhuun. ¶
NORUT selvitti vuona 2015 mitä vasten suomi toisena kielenä oppiijat heitethään pois kielen oppimisen. 1 Tutkimus näyttää ette se oon kolme pääsyytä siihen ette oon vähemän oppiijoita kekkä alethaan kväänin eli suomen kielen kans, ja ette joksiki suuri määrä oppiijoista puothaan pois koulunkäynin aikana. Ensimäinen syy oon se ette oppiijat ei saa tiettoo oikkeuksiin ja tarjouksen ympäri, ja kans ette ei ole kvalifiseerattui opettaajiita. Toinen syy oon se ette oppiplaanan opetustiimat suomen kielen opetusta varten otethaan usseesti toisista faakiista. Monila kouluila oon vaikkee löyttäät hyvän ratkaisun tähän. Kolmas syy oon ette kväänin eli suomen kieli ei ole kohta elläävä kieli paikalisessa samfynnissa. Sen tähen tyhä harvoila koululaisila ja vanhiimiila, kans niilä keilä oon kväänin/norjansuomalaiset juuret, oon pikkuisen intressii kväänin eli suomen kieltä kohti koulufaakina. Samala tullee esile ette oppiijat menetethään innon ja heitethään pois siksi ko ei ole maholista praktiseerata kieltä muuvala ko koulutiiman aikana. ¶
Paremppaa tiettoo oikkeuesta saaha opetusta  ¶
Ette oppiijat ja vanhiimet saahaan paremin tiettoo sen ympäri mikkä oikkeuet heilä oon saaha opetusta suomen eli kväänin kielessä toisena kielenä, aikkoo Utdannigsdirektoratet arvela sitä kuinka: ¶
Opettaajiitten kompetanssin eistys  ¶
Tietodepartementti työtelee sen etheen ette kompetanssii saatettais kehittäät desentraalisti, niin ette staatin kompetansirahat passathaan paikalishiin tarpheissiin. Komuunit hääythään enämen itte defineerata ja prioriteeraa ette kummoista kompetansin kehittämistä opettaajiile aijothaan anttaat. Tämän tehhään yhessä universiteetiitten ja korkkeekouluin kans. ¶
Ko komuunit hääythään itte päättäät toimista, kohathaan net kans paremin ja enämen sikkaristi paikalisten vaikkeuksiitten kans. Tietodepartementti meinaa kans ette oorninki varmistaa paikalisen ankkuroinin, ko kaikki aktöörit hääythään olla yhtä mieltä siitä ette kummoiset vaikkeuet heilä oon ja kuinka net paranethaan. Kompetansin kehittämisessä prioriteeratut faakit ja faakialat vaihetelhaan komuunista komuunhiin. Staatin rooli tässä uuessa oorningissa oon pääassiissa anttaat rahhaa, laittaat raamit ja premissit staatin kuurttoo varten, olla dialoogissa tarjouksen kvaliteetin ympäri sektorin aktööriitten kans, ja tehä evalueeringin. Maaherroila oon sentraali rooli tässä uuessa kompetansimodellissa, ja het autethaan komuuniita kompetansin eistämistoimiin kans. ¶
Kväänin kieli opetuslakhiin  ¶
Oppiplaana suomen kieli toisena kielenä pittää sisälä sekä suomen ja kväänin kielen ja kulttuurin. Oppiijat valithaan itte haluthaanko het opetuksen suomen tahi kväänin kielessä. Tämä oikkeus tullee esile suomen kieli toisena kielenä oppiplaanassa, millä oon määräyksen status.Tietodepartementti halluu selkkeenttäät oppiijoitten oikkeuen valita kväänin kielen opetuksen tääpänä, ja sen tähen departementti lähättää tämän muutoksen oppilaissa § 2-7 kuulemisheen. ¶
Suomen kieli toisena kielenä oppiplaanan ja opastuksen muuttaminen  ¶
NORUT- raportissa (2015) monet informantit muistelhaan ette suomen kieli toisena kielenä oppiplaanaa oon vaikkee kuorata, ko hunteerathaan opettamisen tassaa ja etenemistä. ¶
Oppineuvoin kehittäminen  ¶
Tromssan ja Finmarkun maaherrat kehitethään oppineuvoi ja kompetansii mikkä liitythään suomi toisena kielenä oppiplaanhaan, ja tähän kuuluu kans kväänin kieli. Tämän tehtäävän oon antanu Utdannignsdirektoratet. Tämä oorninki oon ollu olemassa monta vuotta ja rahat siihen tullee staatinbudsjetista. ¶
Koulutusdirektoraatti hallittee sellaisten faakiin kuurto-oorninkkii joitten oppineuvot ei menesty kommersieeliilä markkinoila, niin ko faakit missä oon vähän oppiijoita. Suomi ja kvääni toisina kielinä saatethaan defineerata faakiiksi missä oon vähän oppiijoita. ¶
Koulutusdirektoraatti aikkoo vuoen 2018 aikana tehä arveluksen ette kuuluuko suomi ja kvääni toisina kielinä pieniin faakialloin raamistyyräthyyn kuurto-oorninkhiin. ¶
Universiteetti ja korkkeekoulu  ¶
Raamikonvensjuuni kansalisten minoriteetiitten suojeluu varten ja minoriteettikielisopimus oon perustanna ko staatti työtelee kväänin kielen etheen niin ette kvääni säilyy elläävännä kielenä Norjassa. Samfynni tarvittee sen tähen lastentarhaan työntekkiijöitä ja opettaajiita keilä oon kompetansi kväänin kielessä. Tromssan universiteetti – Norjan arktinen universiteetti tarjoo vuosiopinot (60 opintopoengii) kväänin kielessä, grammatikissa ja kulttuurissa. ¶
Syksystä 2017 alkkain Tromssan universiteetti tarjoo 80 opintopoengin kväänin ja suomen kielen ja litteratuurin maasteriopinot. Lisäksi Tromssan universiteetti oon laittamassa oman kväänin kielen bachelorin, ja plaanan jälkhiin sen aloitethaan syksylä 2018. ¶
Tromssan universiteetti oon satsaamassa fleksiibelhiin opetuksheen ja sen opetusmateriaalhiin, niin ette fyysiset möötit ja nettiopinot yhessä saatethaan anttaat hyvän tarjouksen. ¶
Tromssan universiteetti oon kontaktissa kväänimiljöitten ja organisasjuuniitten kans ette tehhään kväänin kielen opintotarjouksen maholisiman tunnetuksi. ¶
Tromssan universiteetti oon yhessä Ruijan Kveeniliiton kans etableeranu mentorioorningin studentiile kekkä opiskelhaan kväänin kieltä. Mentoriprogramin, eli "Mestari ja oppipoika" – kielenoppimisprogramin, meininki oon se ette kielimentori ja studentti piethään kväänin kieltä jokapäivälisissä praatiissa. Mooli oon ette kväänin kielen studentit tohithaan enämen puhhuut kväänii, esimerkiksi opetuksen yhtheyessä. ¶
Stimuleerinkioorninki  ¶
Rejeerinki oon ottanu pithoon opintolainan takaisinantamisoorningin niile studentiile kekkä viehään läpitte viisivuotisen opettaajankoulutuksen ja työtelhään Nordlandissa, Tromssassa tahi Finmarkussa. ¶
Sama oorninki oon kans niile lainanottaajiile kekkä viehään tahi oon vienheet läpitte 60 opintopoengii tahi enämen saamen kielessä, samala ko het opiskelhaan saamenkielisessä lastentarhaan- tahi peruskoulun opettaajankoulutuksessa. Sama oorninki jällää kans niitä lainanottaajiita varten kekkä viehään tahi oon vienheet läpitte praktis-pedagoogisen koulutuksen ja 60 opintopoengii saamen kielessä. Lainanottaajat saatethaan saaha lainasta takaisin kiini 50 000 kruunuu. Se oon välttämätön aloittaat samanlaisen oorningin ko rekryteerathaan opettaajiita keilä oon kompetansi kväänin kielessä. ¶
Lapsiin, nuoriin ja raavhaitten kielileiriin prioreteeraaminen  ¶
Peret oon tärkkein areena ko haluthaan varmistaat pohjan lapsen kielen eistyksele. Ko lapsi kassuu, niin hän oppii ilmaisemhaan tuntheita ja tarpheita, ja ymmärtämhään mailmaa hänen ympärillä kielen avula. Kieli oon kans tärkkee ko haluthaan saaha ystävii ja olla myötä sosiaalisessa miljöössä. ¶
Monila kekkä haluthaan pittäät kväänin kielen, ei ole paikalista kielimiljöötä. Sen tähen kielileirit oon tärkkee mööttipaikka niile kekkä piethään ja haluthaan pittäät kväänin kieltä. Kielileiriilä lapset, nuoret ja raavhaat kohatelhaan ystävii keitten kans het saatethaan pittäät kielen. Sen tähen kielileirit oon tärkkeet areenat missä saatethaan sekä puhhuut ja oppiit kväänii. ¶
Kväänin kieli viralisissa paikoissa  ¶
Oman kielen kohtaaminen viralisissa paikoissa anttaa kielele statuksen ja saattaa lisätä kielen pittoo. Se kans lujittaa ylheistä tiettoo kväänin kielen ympäri. Kvääninkieliset raatio- ja TV-programit oon tärkkeet kielenkanttaajat. ¶
Kvääninkielinen meediatarjous oon primääristi pitäny sisälä NRKn suomenkieliset raatioprogramit ja kväänin-, suomen- ja norjankielisen uutisaviisin Ruijan Kaiku. ¶
NRK-plakaatti § 5  ¶
NRK aikkoo lujjittaat norjan ja saamen kielii, ja lujittaat norjalaista ja saamelaista identiteettii ja kulttuurii. Suurimassa osassa tarjouksesta oon norjalainen perusta ja tarjous peilaa väjen kulttuurista moninaisuutta. NRK aikkoo lähättäät jokapäiväliset saamenkieliset lähätykset saamenkieliselle väjele. NRKla oon programit kansalisiile ja kielelisiile minoriteetiile.  ¶
NRKla oon eesvastaus programitarjouksesta kansalissii minoriteettiita varten. 2 Ensimäinen suomenkielinen lähätys NRK-raatiossa tuli ulos vuona 1970, viisi minuttii viikossa. Desemperikuussa 2017 loppui NRKn suomenkielinen programi, ja tilale tuli oma kvääninkielinen nettilaita, NRK Kvääni ( www.nrk.no/kvensk ). ¶
Kvääninkielisisten paikannimmiin pitäminen  ¶
Kulttuuridepartementti styyrää paikannimilakkii, ja vuoen 2015 lakimuutoksen tähen kvääninkieliset paikannimet kirjoitethaan kvääninkielisten oikkeinkirjoitusprinsiipiitten jälkhiin. Laki varmistaa ette kvääninkieliset paikannimet säilytethään kielelisinä kulttuurimuistoina. ¶
Kieliraati administreeraa Kväänin paikannimipalvelusta ja kuurto-oorninkkii norjan-, saamen- ja kvääninkielisten paikannimmiin kokkoomista varten. Näitä etableeratuita struktuuriita saatethaan pittäät aktiivisemin ette varmistethaan kvääninkielisten paikannimmiin pion ja ette net oon esilä. ¶
Euroopparaatin eksperttikomiteen Norjan seittemänessä periuudisessa raportissa (2017) tullee esile ette se juriidinen raami minkä oon laitettu saamen-, kväänin- ja suomenkielisten paikannimmiin pittoo varten, oon kaikkiin paras praksis Euroopassa. Samala eksperttikomitee huomhaattaa ette hyväksytyt paikannimet ei aina ole piossa. Komunaali- ja uuistusdepartementti ja Kulttuuridepartementti aikkoo kattoot ette kvääninkielissii paikannimmii piethään. ¶
Oversatt til kvensk av Kainun institutti – Kvensk institutt 25.01.2019 / Aili Eriksen ¶
Tradisjuuniruokkaa Pohjais-Tromssasta ¶
Nyt oon taas alettu kunnoittaat ja arvostaat paikalisruokkaa ja muutoinki ruokkaa joka ei ole reisanu toiselta puolelta mailmaa. Tradisjonsmat fra Nord-Troms eli Tradisjuuniruokka Pohjais-Tromssasta oon tänä vuona uusi. Se perustuu häfthiin jonka annethiin ulos vuona 1997 ja jossa oon reseptii Kaivuonosta, Kieruasta, Raisista ja Naavuonosta. Kirjassa oon kans kapitteli Yykeänperän ruokatradisjuuniista. Yhtheensä 260 reseptii oon mahtunu kirjhaan, ja kans interesantti ruokahistooria ja tiettoo niistä, jokka produseerathaan ruokkaa ja informeerathaan ruovasta. ¶
Pohjais-Tromssa oon kolmen joukon y  đ  inala missä suomalaiset/kväänit, saamelaiset ja norjalaiset kohđatelthiin toinen toista, ja tämä oon kans vaikuttannu ruokatradisjuunhiin. Kapittelissa  sanothaan ette suomalaiset häy  đ  ythiin syöđä muunlaissii ruokkii ko het tulthiin Norjhaan, ko ruokatavarat ja se, kuinka niitä saathiin, oli erilaista ko mihin het olthiin harjaintunheet. Mutta het kuitenki säilytethiin leipätradisjuunit. Isot leipomauunit jokka olthiin tarkoitettu enämen ko yhđele perheele, olthiin tavaliset Raisinvankassa. Leipä syöthiin kohta jokhaisen ateriin kans, kirjoittaajan jälkhiin se oli suolaisempi ko norjalainen leipä. ¶
Muistot ämmin talosta ¶
Vuorealainen Thor Robertsen oon kauvon ollu työssä fiskussa, valvonassa ja politiikissa Finmarkussa. Hän oon kans produktiivinen paikalishistoorioitten ja artikkelitten kirjottaja. Uuessa kirjassa  Vardø mellom himmel og hav  hän kirjottaa hyvin tarkasti fiskusamfynnista, fiskuorganisasjuunista ja barentsyhtheistyöstä, mutta kans arkipäivän elämästä ja ihmisistä, kekkä oon jättänheet tärkiän jäljen. Alan suomalaisen histoorian otethaan esile kapittelissa , joka perustuu Robertsenin lapsuuen muisthoin. Lapsena hän asui pitkiä aikoja oman ämmin tykönä, kuka oli syntyny 1887 ja kenen vanhimet olthiin suomalaiset. ¶
Kirjottaja antaa likheisen ja lämpimän kuvan ämmistä ja Kallijoen kylämiljööstä soan jälkhiin. Hän kuvvailee hyvin detaljia, rakenuksia ja interiööriä ja muistelee tapahtumista, mikkä oon tarttunheet pienen pojan muisthoon. Väki oli toisen tahi kolmanen sukupolven suomalaiset siirtolaiset ja het saathiin toimheentulon maapruukista ja fiskusta. Het puhuthiin keskenänsä suomia, ja suomalaista perintöä piethiin yllä, niin ko suomalaisia tapoja ja sunnuntaikokkouksia jossa laulethiin suomalaisia virsiä. Väki oli hengessä suomalainen, mutta het haluthiin kasuttaa lapset Norjan samfynnin kansalaisiksi. Koulutusta piethiin tärkiännä, ja miljöössä oli polittinen tietosuus. Sofie-ämmi puolesthaan oli vaitonainen, mutta hänelä oli selkiät mielipitheet. ¶
Robertsenin portretti Sofiesta oon joukon lukemisarvonen ja fiini lisä norjansuomalaisten histoorihaan. Hän oon itte aktiivinen Norjalais-Suomalaisessa liitossa, ja oon varhemin redigeeranu kirjan Den finske arven : en antologi om den fiske Finnmark, jonka liitto antoi ulos vuona 2009. ¶
Thor Robertsen. Vardø mellom himmel og hav.  Ulosantanu Thor Robertsen yhessä Varenginfieruan ystäväliiton (Varangerfjæras venneforening) kans vuona 2018. 350 sivvuu. Kapittelin Sofiesta oon varhemin publiseerattu artikkelina Varenkin vuosikirjassa 2017. ¶
Kainu–ruija–kainu-koulusanakirja ¶
Agnes Eriksen oon tehny pioneerityön kirjan  Minun kieli – minun aaret  kans. Se oon  kainun eli kväänin  kielen ja kulttuurin oppimateriaali peruskoulun vuosipykäliile 1-7. Nyt hän oon tehny sanakirjan, mikä kuuluu oppikirjhoin, Kainu  –  ruija  –  kainu-koulusanakirja = Kvensk  –  norsk  –  kvensk skoleordbok.  Ensimäinen osa, kainu–ruija, oon kaikkiin laajin, ko siinä oon suijutushaamut, merkitykset ja mahđoliset kommentaarit kuinka niitä piđethään.  Osa kaksi puolesthaan näyttää norjankielissii hakusannoi  kainun- eli kvääninkielisen  käänöksen kans. Kirjoittaaja muistuttaa siitä, ette sanakirja ei ole oppikirjoin grammatikin sijhaan, ja hän sannoo, ette oon olemassa isompi nettisanakirja niile, kekkä tarvithaan hakkeet lissää:  www.kvenskinstitutt.no/sprak/kvensk-norsk-kvensk-ordbok/  . ¶
Sanakirjan oon ensistä tarkoitettu apuneuvoksi koulun oppiijoile, mutta se saattaa kans toimiit hakukirjana niile, kekkä haluthaan opastuut kväänin kielen sanarikkhautheen. Kirjan saatat ostaat Kainun institutista (Kvensk institutt) tahi lainata biblioteekista. ¶
Agnes Eriksen. Kainu  –  ruija  –  kainu-koulusanakirja = Kvensk  –  norsk  –  kvensk skoleordbok. Ulosantanu 2018 Porsangin komuuni.  158 sivvuu. ¶
Kvensk-norsk-kvensk skoleordbok ¶
Se kaikista tärkkein kielen revitaliseerinkiprosessissa oon sauttaat lapset, sanothaan tutkiijat. Lasten literattuuri oon tärkkee työkalu, ko lapset otethaan kielen omaksi ja iloithaan siitä, sanothaan biblioteekkarit ja pedagoogit. Ja kaikki oon sammaa mieltä siitä, ette kieli hävvii jos emmä saa lapsii myötä! Sen täh  đen  oon hyvä syy sannoot tervettulemaa lastenkirjale  Det spøker dag og natt – Päivän ja yön kummitukset  . Oddbjørg Ulstein oon kirjoittannu sen, hänen sisar Agnes Wilhelmsen oon illustreeranu sen ja Merethe Eidstø oon kääntäny sen kvääniksi niin, ette kvääninkielinen ja norjankielinen teksti oon vieritysten. ¶
Kirjassa oon muistelus siitä, ko päiväkummitukset Dutte ja Nutte päätethään teh  đä  temppui niile ihmisille, kukka ei usko hei  đ  än pääle. Het koh  đa  telhaan yökummitukset Millyn ja Manin, jokka kummitelhaan yh  đe  ssä. Muisteluksessa tapattuu paljon ja siinä oon huumorii, ja maisemanna oon pohjaiset vaarat ja meri, kivijumalat, pystökivi, merenneito, vesitrolli, joulunissi, aurinko, kuu ja taivhaanvalkkeet. Kirja oon nokko pitkä ette sitä saattaa lukkeet usseessa sekvensissä, ja se toimii varmasti hyvin ko lukkee sitä äänheen lapsile. Muutamat kapittelit oon jännittäävät, toiset oon rauhalisessa, hyvässä yö-stemningissä. Kuvissa oon hyvät detaljit, jokka tuethaan muistelusta. ¶
Muistelus kirjan takkaa oon ittessä jännittäävä. Kirjoittaaja Oddbjørg ja illustratööri Agnes oon Ulsteinista, Sunnmørestä pois. Toisen mailmanso  đ  an evakon täh  đen kummatki  sisaret saathiin miehet, kukka olthiin pois Pyssyjovesta, Porsangista. Sen jälkhiin het oon jäänheet asumhaan pohjaisheen. ¶
Haakon Wara (s. 1928) oon pois Kallijoesta, joka oon  Vesisaaren (varhemin Pohjas-Varengin) komuunissa, ulomaisena   öystäpohjasessa syrjässä. Wara oon koonu omia ja toisten muistoja toisesta mailmansoasta. Kallijoen kylälaaki oon nyt tehny näistä muistoista kirjan. Siitä oon tullu fiini ja interessantti pieni kirjanen, missä Kallijoen kylä oon luonolinen keskipaikka. Kuitenki kirjassa oon kans muisteluksia Vesisaaresta, missä Waran pere eri syistä asui vuoesta 1941, ja missä hän kävi   reaalikoulua soan loppuaikana. ¶
Kirjan oon jaettu lyhykäishiin kapittelhiin. Jokhainen kapitteli kuvvailee lopetetun tapahtuman ja oon illustreerattu niin histoorialisila ko uuemilla kuvamateriaalilla.  Wara muistelee arkipäivän dramattisista ja surulisista asioista, mikkä kuvvailevat hyvin, ette Varenki oli soan alla. Hän kuvvaa kunka ihmiset paethiin eri luononpaikkhoin, likheisiä partisaanitoimia, sairhaitten kuljetuksia ja allieeratuitten pommihyökkäyksiä Kallijokheen. Hyökkäys loppui traagisesti, ko nuori tyär tapethiin. Sota-aika saattoi antaa nuorile pojile jännittäviä kokemuksia. Kirjan titteli tullee yhestä tapahtumasta soan lopussa, ko nuoret Kallijoesta koothiin miinoja Kumaniemennokassa. Sen jälkhiin het sytytethiin miinat, minkä resultaattina oli kova paukku. ¶
Kallijoen kylän ensimäiset asujat olthiin siirtolaiset Suomesta. Suomalainen vaikutus näkkyy asuma-alassa, paikannimissä ja kans perheitten nimissä.  Haakon Wara oon Leif Biedilæn kans varhemin antanu ulos kirjan  Skallelv i 1939 : fakta og minner om de kvenske pionerene (2004)  .  Tässä hän muistelee tarkasti kylän elämästä ja elämänkeinoista, ja kans omasuushistooriasta ja niistä perheistä, jokka asuthiin Kallijoessa. ¶
Näyttelykataloogi Kven connection oon resyltaatti vieraskynstiprosjektista, missä teemana oon kvääni-/norjansuomalainen minoriteetti.  Tämä prosjekti oon kestäny kaksi vuotta, ja se oon yhtheistyöprosjekti näitten välilä: Vadsø museum – Ruija kvenmuseum, Vesisaaren kynstiliitto (Vadsø kunstforening) ja Taike – Arts Promotion Centre Rovaniemessä. Tärkiät prosjektimoolit oon olheet, ette elästyttää kväänin/norjansuomalaisen kulttuurin kynstin kautta ja herättää ylheisen interessin kväänin/norjansuomalaisheen kulttuurhiin ja tradisjuunhiin nykyaijankynstin avula. Prosjektissa oon valitut suomalaiset ja norjalaiset kynstintekijät, eli kynstnärit, työtelheet yhessä. Het oon työtelheet parittain Finmarkun fylkinkomuunin vierastyöpajassa Vesisaaressa. Nämät kymmenen kynstintekijää oon Maija Liisa Björklund, Asle Lauvland Pettersen, Georgia Munnik, Marsil Andelov Al-Mahamid, Sonja Siltala, Meri Nikula, Pirjo Nykänen, Sanna Korteniemi, Merja Briñón ja Katariina Angeria. Työn resylttaattina syntyi näyttely, jonka oon näytetty Vesisaaressa ja Rovaniemessä 2017-2018. ¶
Näyttelykataloogissa otethaan esile kynstintekijät ja kans sen, kunka het oon tulheet likemäksi kvääniteemhaan. Het oon lukenheet syvemälle kväänitten/norjansuomalaisten histoorihaan, arkielämhään ja ainheelishiin ehthoin. Heilä oon kysymyksiä, jokka koskevat kieltä, identiteettiä ja elämäntunnetta. Lisäksi het tekevät ylheiskuvan, joka oon monipuolinen ja herättää tuntheita ja ajatuksia. Kuraattori Anastasia Patsey tekkee ylheistyksen ajatuksesta, joka oon näyttelyn takana. Sen pohjana oon kolmijakonen kieli-rajat-migrasjuuni. Professori em. Einar Niemi pannee näyttelyn histoorialisheen yhtheytheen. ¶
Kataloogin oon ulosannettu Varenkin museumin kirjotussarjassa, ja se oon engelskankielinen. Jokhaisen kynstinteon pörässä oon kans kvääninkielinen nimi. ¶
Kven connection : exhibition catalogue. Varenkin museumin kirjoitussarja nr. 6, 2018. 40 sivua.  Sen saapi kans lukia netistä. ¶
Norja oon saanu oman Tottuuskommisjuunin joka aikkoo tutkiit norjalaistamispolitiikkii ja niitä vääryyksii mitä oon tehty saamelaisile, kvääniile ja norjansuomalaisile. Tornionlaksossa oon olemassa joukko joka työtelee sen etheen ette Ruotthiin kans tullee samanlainen kommisjuuni. Curt Persson oon saanu tehtäävän Svenska Tornedalingars Riksförbund:ilta, ette teh  đ  ä esitutkimuksen, ja rahat oon osin tulheet kulttuuridepartementilta.  Esitutkimuksen nimi oon  . Statens övergrepp på tornedalingar och meänkielitalande under 1800- og 1900-talet. ¶
Tarkoitus oon ollu teh  đ  ä näkkyyväksi histoorian sen ympäri kummoinen Ruottin staatin politikki oon ollu nasjuunaalista minoriteettii, tornionlaksolaissii, kohthaan. Kans aijothaan presenteerata strategiiehđotuksen tulleevalle Tottuuskommisjuunile. Esitutkimuksen pohjatyön tehthiin vuona 2017. Sisältö oon konsentreerattu neljhään pääalhaan: kouluinternaatti ja työtuvat ruottalaistamisen työkaluna, rotubiologiset tutkimukset, staatilisesti organiseerattu pohjaisen työvoiman siirto 1970-luvula, ja se ko Tornionlakson kulttuuriperintö ja ruottalainen samfynni kohđatelhaan. Ruottalaistamisen seuraukset tulhaan joukon selkkeiksi ko pannee yhtheen histoorialiset tieđot, arkiivimateriaalit ja personaaliset muistelukset. ¶
Anomyymiseeratut intervjyit oon iso osa esitutkimusta, ja net tehđhään vaikutelman ko net oon suuliset ja muistelevassa haamussa. Informantit oon miehet kekkä oon syntynheet vuossiin 1927 ja 1951 välilä ja kekkä kaikki oon omantahtoisesti tulheet intervjyiile. Tyhä yksi vaimo oon antanu oman äänensä kuuluut. Hän työteli Arbetsförmedlingen:issä ja oli myötä praktilisesti ko piti organiseerata ette työvoiman siirettäis etelhään 1970-luvula. Kirjoittaajan mielestä oon prubleemi ko vaimoin osa tässä materialissa oli niin matala ja hän meinaa ette vaimoin muisteluksetki häy  đythään  olla myötä esityön tulleevassa osassa. ¶
Niin ko Norjan puolelaki, oon minoriteettiroikan sisälä eri kokemuksii siitä kuinka identifiseeraa ittensä. Oon olemassa usseita joukkoi ja minoriteetin nimmii – tornionlaksolainen, lantalaiset, kvääni. Se oon muutoinki interesantti lukkeet kuinka staatti rekruteeras avvainihmissii meänkielisessä joukossa, esimerkiksi opettaajii, pappii ja emäntiitä työtelemhään kielelisessä assimileeringissa. Etheenpäin saattaa huomata ette kallonmittaaminen jonka Institutet för rasbiologi teki, oli niin hiljain ko 1951. Mittaukset tehthiin etnisyy  đ  en to  đ  entamista varten. ¶
Esivalttoin mooli oli ette tornionlaksolaisista tulis . Se kuinka paljon tämä maksoi tullee nyt framile päivännäkhöön. Kläppiitä nöyryytethiin kielipakola ja -kielola. Moni tunsi ette oon siirtolainen omassa maassa, ja moni sai kuula ette kaikki menis hyvin jos het tehthiin niin ko esivallat haluthiin. Tästä seurais ette vanhiimet ei opettanheet ommaa äi  đ  inkieltä tulleevalle sukupolvele. ¶
Oversatt til kvensk av Kainun institutti - Kvensk institutt 01.12.2017 / Pirjo Paavalniemi ¶
Saunatradisjuuni Raisissa ¶
Häfti  Saunat  oon resultaatti «Kväänit Raisissa»-prosjektin ensimäisestä osasta. Kirjailiijat Kari Digre ja Odd-Erik Hansen muistelhaan saunan histoorian ympäri, ja kuinka sen oon otettu käytthöön eri maissa ja kulttuuriissa. Häftissä muistelhaan muun myötä ette sauna oli yhtheinen pesotapa pohjaismaissa kiini reformasjuunhiin saakka vuona 1537. Saunala oon tasan ollu melkheenpä rituaalinen merkitys sielä missä saunothaan eniten. Hyvä löyly oon tärkkee. Löyly oon se läpittenäkkyyvä höyry mikä synttyy ko tuli ja vesi kohathaan oikkeessa lämmössä. Saunassa häättyy olla siivosti ja kunnioittaavasti, eikä passaa puhhuut tyyhän tähen. ¶
Sauna oon kans kvääniin kulttuurimuisto. Ko puhuthaan Raisin saunoin pykkäysteknisen konstruksjuunin ympäri, niin kirjoittaajat peekathaan Sonja Westerheimin raportthiin vuoelta 1981,  Registrering av faste kulturminner i Reisavassdraget  , jossa mainithaan kaksi saunan päätyyppii: etuhuonheen kans ja ilman etuhuonetta. Hiljemin oon Kari Digre työtely SEFRAK-registreeringin kans koko Raisin komuunissa, kans kuvadokumentasjuunin ja haastatteluin kans (SEFRAK: Sekretariaatti sitä varten ette registreerathaan fastat kulttuurimuistot, maantäkkäävä pytinki- ja kulttuurimuistorekisteri). Resultaatin esitelhään tässä häftissä jossa muistelhaan liki kuuenkymmenen saunan ympäri. Lukkiija saapi tiettoo tulisijjoin, uunityyppiin ja pesotavoitten ympäri (ensisti saunothaan miehet, sitte vaimot ja lapset ja lopuksi palveluväki), ja mihin muuhun saunaa käytethiin (synnytys- ja sairastupana, savustethiin ja kuivathiin ruokkaa, pesthiin vaattheita). ¶
Näistä faktatieoista näkkyy ette kirjailiijoila oon syvä rakkhaus siihen minkä ympäri het kirjoitethaan. Tämä anttaa häftile eriliikaisen arvon: nämät kaksi työtelhään itte sen etheen ette viehään tradisjuunii etheenkäsin. Sen tähen het muistelhaan kans saunatavoitten ympäri: Veen laskethaan kivviin pääle, ei paiskata. Käy ainaki kolme kerttaa saunassa - toisela kerttaa lyöt kroppaasti vihtala jonka oon tehty pihlajasta - ja viimiseksi peset ittesti. ¶
Niin ko kansan sananparsi sannoo saunan ja tervheyen ympäri: «Jos sauna, viina tahi terva ei auta, niin sitte se oon kuolemaksi». ¶
Häfti oon norjaksi, ja siinä oon yhtheenveto kvääniksi. ¶
Kansaliset minoriteetit norjalaisissa oppineuvoissa ¶
Artikkelikokhoonpanossa  Folk uten land? Å gi stemme og status til urfolk og nasjonale minoriteter  (2016) esitelhään uussii tutkimuksii sen ympäri, kummoinen oon alkupöräiskanssoin ja kansalisten minoriteettiin paikka tekstiissä joita käytethään norjalaisessa koulussa ja koulutuksessa. Sanakirjat, wikipedia, sieväkirjalisuus, aviisit ja oppikirjat oon tutkittu, ja redaktöörit Norunn Askeland ja Bente Aamotsbakken konkludeerathaan kirjan etusanoissa tällä tavala: Se oon «… uhkaava tarvet jakkaat tiettoo sekä saamelaisten ja kansalisten minoriteettiin elämäntavan, kielen ja kulttuurin ympäri», het sanothaan. Eriliikaisesti oppikirjat oon puutheeliset, ja vaikka saamelaiset ja kansaliset minoriteetit mainithaan monessa paikassa oppiplaanassa, niin se oon kuiten liika vähän opetusta mikä liittyy teemhaan. ¶
Kapittelissa «Tieto ja valta» analyseeraa Henriette Siljan tekstii ja kuvvii artikkeliissa joissa muistelhaan kvääniin/norjansuomalaisten ympäri norjalaisessa Wikipediassa. Visuaalinen tieto oon kans tärkkee, meinaa Siljan. Molemat kuvat jokka johatelhaan teemhaan, näytethään motiivin joka oon nouettu kaukkaa menneisyyestä ja muistelhaan luononhuushollin ja vanhoin työtavoitten ympäri. Ensin mainittu kuva oon Ellisif Wessel-kuva (kväänipari lypsämässä porroi Paatsjovessa) ja toinen oon Eero Järnefeltin maalerii (suomalainen peret polttaa mettää kaskiviljelyy varten). Sen tähen ko kuvat signaaliseerathaan välimatkaa aijan ja miljöön suhtheen, saattaa nykyaijan lukkiija tuntteet ette nämät kaksi minoriteettijoukkoo oon kaukhaiset ja erilaiset. Hän arvioi tekstii diskyrsianalyysin avula, jossa lähtökohtana oon ette kaikissa tekstiissä oon alla joku sosiaalinen meininki. Kirjailiijan kokemukset ja käsitys toelisuuesta vaikutethaan sananvalinthaan ja lähenemisvinkkelhiin, sekä se sosiaalinen yhtheys missä teksti synttyy ja mistä se saapi vaikutuksen. Siljan reflekteeraa kans tietosanakirjatyön haastheita. Teksti häättyy olla lyhykäinen, helppo lukkeet ja helppo käyttäät. Silloin oon vaarana ette nyanssit jäähään pois. Ko muistelhaan alkupöräiskansan ja minoriteettiin ympäri, oon tärkkee nostaat esile erityisyyen ja samala välttäät sen ette heiän tehhään erilaisiksi ja stigmatisoihaan. ¶
Kirja oon tietoantologii jonka oon tarkoitettu eriliikaisesti oppiijoita ja opettaajii varten opettaajankoulutuksessa. Siinä oon 12 kirjoittaajaa, ja kaheksen näistä oon työssä Öystäetelä-Norjan korkkeekoulussa (Høgskolen i Sørøst-Norge). ¶
Kuusi pikku raamatunkirjaa kvääniksi ¶
IKO-forlaaki oon antanu ulos raamattu-kuvakirjoi lapsii varten joissa tekstin oon kirjoittannu Kari Lilleaasen. Nyt kirjat oon präntätty kans kvääniksi. Porsangin seurakunta sai kuurttoo Komunaali- ja uuistusdeparttementilta ette käänttäät ja anttaat ulos kirjat. Terje Aronsen oon kääntäny kirjat. Se oon yhtheensä kuusi kirjaa joissa oon klassiset Jeesus-muistelukset Uuesta testamentista. Tekstit oon lyhykäiset. Gro Thorvaldsen Rykkelid oon tehny värikkhäät kuvat, jokka oon stiliseeratut ja näytethään selvästi persooniitten tuntheet, justhiin niin ko met muistama hänen kuvat muissa kuvaraioissa. Kirjat passathaan hyvin ette lujethaan sylilapsile, mutta kans 1.-3. klassilaiset koulussa saatethaan lukkeet kirjoi omin käsin. ¶
Raportti suomen kielestä toisena kielenä koulussa ¶
Oikkeus valita suomen kielen toisena kielenä lastenkoulussa oon määrätty Opetuslajissa, jossa sanothaan ette oppiijoila joila oon kväänitavusta tahi suomalainen tavusta, oon oikkeus saaha opetusta suomen kielessä jos vähinthään kolme oppiijaa vaaithaan sitä. Suomen kieltä varten oon ollu oma faakiplaana vuoesta 1997 alkkain, ja jälkhiin ko Kunnskapsløftet vuona 2006 panthiin toimheen, oon suomen kieli ja kväänin kieli olheet samanarvoiset opetuskielet. Mutta oppiijoitten määrä oon menny siitä alkkain alas käsin. Nyt oon vähemän oppiijoita jokka aloitethaan oppimhaan suomee/kväänii, ja monet kans heitethään pois. Kouluvuona 2001/2002 oli oppiijoitten määrä 1073, ja vuona 2014/2015 se oli 582, jajettunna 67 eri koulun kesken. ¶
Opetusdirektoraatti antoi tutkimusinstitutti Norutille tehtääväksi tutkiit syitä siihen ette mitä vasten oppiijoitten määrä oon menny alaskäsin. Norutin Raportissa 14/2015 selvitethään sitä työtä mitä het oon tehnheet, ja kans probleemiita, tappoi, analyysii ja resyltaattii. Daattan kokkoomisen tehthiin maikuussa-septemperikuussa 2015. Siinä tehthiin kyselyn kouluin rektoriile ja suomen kielen opettaajiile, vanhiimiile ja oppiijoile viiessä valitussa koulussa. ¶
Tutkimuksessa tullee esile ette monet assiit vaikutethaan: vanhiimet ei saa tiettoo koulusta oikkeuksiin ja tarjonan ympäri, opettaajarekryteerinki ja opettaajakompetansi, suomen kielen paikka tiimaplaanassa (tiimat otethaan ussesti jostaki toisesta faakista), ja oppiijoitten motivasjuuni ko het ei saata puhhuut kenenkhään kans tahi ei ole miljöötä missä praktiseerata kieltä koulun jälkhiin. ¶
Raportin saatat lukkeet netissä:  http://norut.no/sites/default/files/norut_rapport_14-2015.pdf ¶
Leonhard Seppala – kullankaivaaja, koirala ajaja ja kansansankari ¶
Monet kväänit siirythiin Amerikkhaan ja Kanadhaan. Het tehthiin sen samasta syystä ko muutki emigrantit: het haluthiin sikkarin elämänleivän ja toimheentulon, ja reisathiin sinne missä het olthiin kuulheet ette oon hyvät olot. Niin teki kans Leonhard Seppala (1877-1967) joka oli pois Kieruasta, Pohjais-Tromssasta. Hän lähti vuona 1900 Alaskhaan, paikkhaan nimeltä Nome. Se oli kruuvakaupunki jossa oli paljon kulttaa. Ensisti hänelä oli meininki palata takaisin Norjhaan, mutta hän asettuiki maahan. Hän työteli kruuvaindustriissa, mutta vähitellen hänen alethiin tietämhään seppänä ajamhaan koirila ja kans kasvattamhaan niitä. Hänelä oli kaikki tarpheeliset ominaisuuet ette voittaat kilpailuita. Hänestä tuli legendaarinen ko hän kuljetti seerumii Nomheen lapsile joila oli difterii. Tämä tapattui epidemiin aikana talvela vuona 1925, ko hän ja monet muut ajajat frahathiin medisiinii koirakelkala pitkii matkoi ekstreemissä säässä. Kirjassa kuvathaan kuinka koirakilpailusportista tuli kilpailun ja kunnian areena. Sillä sai ihailuu ja ekonoomista voittoo, ja se oli tie reklaami-industriihin ja filmhiin. Sepp pärjäs hyvin myös tässä. Hän osas olla ramppivaloissa ja tuoa esile oman persoonan esim. reklaamiissa ja muistelusturneela. ¶
Kirjailiija Nina Kristin Nilsen oon tehny perustheelissii tutkimuksii joissa hän oon käyttäny suurta lähetmateriaalii. Hän oon saanu käytthöön Seppalan omabiografiin joka oon vuoelta 1958, ja jota ei ole annettu ulos. Kirjan sisälyksen oon jajettu eri oshiin joissa kuvathaan Seppalan elämää eri aijanjaksoina. Kirjan oon helppo lukkeet, se oon jännittäävä, ja siinä oon lyhykäiset sätningit ja interesantit kuvat. Muutamasti kirjailiija kuvvaa tapattummii pääpersoonan perspektiivistä käsin. Hän käyttää histoorialista preesenssii, ja se anttaa tottuuenmukhaisen tuntheen: «7. päivä januaarikuuta vuona 1927 oon Leonhardla päälä vaalee peski (pelsparkas)…» ¶
Leonhard Seppalan kväänitavusta oon tärkkee teema kirjassa. Kans perethistoorian ja kassuumismiljöön ympäri muistelhaan. Tullee kans esile ette kvääniemigrantit hunteerathiin vaihettaat sukunimen, niin ette nimi olis enämen tavalinen ja nöytraali. Kirjan rekisterissä oon hakusanoina ´kväänit´ og ´kvääni´. Lisäksi muistelhaan usseitten kilpailuitten ympäri joissa Leonhard oli myötä, sekä muistomerkkiin, kilpailuitten ja palkinoitten ympäri jokka liitythään Seppalhaan. ¶
Uutta nimmiin ympäri ¶
Paikannimmiin kirjoitustapa herättää tuntheita ja osalistumista. Kuka ”omistaa” paikannimen? Jos sie näjet jonku tunturinlajen usseemasta kylästä käsin ja se näyttää erilaiselta eri vinkkeliistä, niin kenen nimi sitte oon se ”oikkee”? Minkä nimen präntäthään kartthaan? Aloila joissa oon sekä majoriteettikieli ja minoriteettikielii, noussee ylös kans kysymys ette mikä kirjoitustapa oon se oikkee. Oonko tunturinlajen nimi norjaksi, saameksi, kvääniksi tahi suomeksi? Ihmisten nimet herätethään kans tuntheita. Nimi oon siottu persoonhaan, ja se oon ihmisen tärkkee identiteettimerkki. Kuinka valittemma nimen lapsele, ja mikä oon oikkee kirjoitustapa? ¶
Artikkelikokohoonpano  Namn i det fleirspråklege Noreg  (2015) kattothaan paikannimmii, ihmisten nimmii ja sukunimmii eri vinkkeliistä ja hunteerathaan ette mitä probleemiita niihin liitythään. Kirjassa selvitethään nimmiin histoorialista ja kielelistä alkupörrää, sekä hunteerathaan normeerinkkii ja ylheistä käyttöö (kyltit, kartat). ¶
Ko hunteerathaan kvääniin/pohjassuomalaissii nimmii, niin nämät artikkelit saatethaan olla eriliikaisen interesantit: Irene Andreassen (Kväänin paikannimet Norjassa / Kvenske stedsnavn i Norge), Gulbrand Alhaug/Minna Saarelma (Kaksi nimisysteemii kohathaan – suomalainen ja norjalainen / Møte mellom to ulike namnesystem – det finske og det norske) ja Anna-Riitta Lindgren (Kolmikieliset persoonanimet Raisissa / Personnavn på tre språk i Nordreisa). Mutta koko kirja oon kyllä interesantti, kans se mikä koskee saamenkielissii-, romani-, ja mettäsuomalaissii nimmii, sekä viittomiskieltä. ¶
Joitaki teemoi: ¶
Ja tiesitkö sie ette kvääni-/suomalaisten nimistä vuona 1900 oon olemassa nimistatistikki? Alhaug/Saarelma jälkhiin oon nimet Marie, Anna, Sofie ja Ida olheet eniten pietyt vaimoin nimet, ko taas Johan, Karl, Hans ja Isak oon olheet tavaliset miesten nimet. ¶
Kirjassa oon 13 artikkelii.  Tutkiijat jokka kuuluthaan Tromssan universiteetin -tutkiijajoukkhoon, oon kirjoittanheet usseimat näistä artikkeliista. Kirjassa oon kans rekisteri assiitten ympäri joita käsitelhään tekstissä, niin ko teemat, geograafiset nimet, ihmisten nimet ja maastotyypit.  Redaktöörit oon Gulbrand Alhaug ja Aud-Kirsti Pedersen. ¶
Päivän sana meänkielelä ja kahelakymmenelläneljälä muula kielelä ¶
Kirjailiija, forlaakimies, pappi ja kielentutkiija Bengt Pohjanen oon suuri piuneeri siinä työssä ette meänkielen kirjoituskieltä kehitethään ja meänkieltä ittenäisenä kielenä eistethään. Pohjanen oon pois Ruottin Tornionlaksosta, Pajalan Kassan kylästä. Hän defineeraa ittensä kolmikieliseksi rajaihmiseksi. Rajaihmiselle raja ei ole tyhä streekki tahi jotaki mikä erottaa, mutta paitti tila joka avvautuu mailmhaan mikä oon rajan toisela puolela. Hän oon antanu ulos paljon: romaaniita, näyttämäpelliitä, assiipruusaa, grammatikkii ja sanakirjoi, ja kirjoi ortodoksisen uskon ympäri. ¶
Karkaavia runoja – Flyende dikter  oon kokhoonpano jossa oon lyhykäissii runnoi eli diktiitä, ja sen oon annettu ulos vuona 2015. Runot oon kirjoitettu vuoen 2012 aikana. Kirja oon niin ko päiväkirja, yksi runo jokhaista päivää varten. Mutta kielimies Pohjanen ei ollu tytyväinen tyhä siihen. Hän käänsi meänkieliset runot ruottiksi ja antoi muutamppii niistä ulos facebookissa, ja hänen ystävät ja kuoraajat käänethiin näitä runnoi omile äitinkielile ja lähätethiin hänele takaisin. Tästä syntyi kaunis kirja jossa meänkieliset ja ruottinkieliset tekstit oon vieritysten, ja välistä muilaki mailmankielilä, alkkain Ruottin viiestä minoriteettikielestä ja kiini valkoryssän, tigrinjan ja luxemburgin kielheen. Runot oon niin ko japanilaiset  haiku  -runot – hetkelissii kuvvii elläimiitten, luonon ja päivälisten tapattumiitten ympäri jokka herätethään tuntheita. Kirja oon rohki interesantti niile jokka rakastethaan kieltä ja puesiita, mutta kans lukukirjaksi niile jokka haluthaan opastuut meänkielen kans. ¶
Sööknaadi toimenlisäle ¶
Sööknaadifristi: 31. aukustikuuta tulleevana vuona ¶
Toimen nimi ¶
Organisasjuuninumero: ¶
Postiadressi: ¶
Postnr.: ¶
Postinro: ¶
Postipaikka: ¶
Nettiadressi: ¶
Telefuuni: ¶
Konttunumero: ¶
Kontaktipersoona/ Prosjektinjohtaaja: ¶
Prosjektin nimi:  ¶
Sö ö knaadi summa:  ¶
Prosjektin mooli: ¶
Muistele, mitä sie/tet halluut(ta) räkätä lisän avula ja miten se sauttaa lisäoorningin moolin. ¶
Mooliroikka: ¶
Muistele toimen mooliroikan ympäri. ¶
Aktiviteetit ja eistymisplaana: ¶
Aktiviteetti-/eistymisplaana toimele ja kuvvaus lisäperiuudin aktiviteettiin ympäri. ¶
Kompetansi: ¶
Jos lisän tarvithaan uusetableeraamisheen, muistele toimen eriliikaisesti vahvoin puoliin/kompetansin/kvalifikasjuuniitten ympäri. ¶
Budsjetti: ¶
Budsjetti ja selvitys maholisista administratiivista kustanuksista ko prosjekti viehään läpi - kans tieot omakustanuksista ja jos se oon hajettu eli saatu kuurttoo muista finansieerinkikalttiista. ¶
Finansieerinkiplaana: ¶
Ilmoita jos se oon hajettu eli saatu kuurttoo muista finansieerinkikalttiista. ¶
Toimen säänöt. ¶
Tulleevan vuoen aktiviteettiplaana. ¶
Reviisorin hyväksymä räkninginpito viimi vuoele, jos sitä ei ole levereerattu varhemin. Net kieli- ja kulttuurisentterit jokka komuunit omistethaan häyvythään revideerata räkninginpion komuunin räkninginpion kans. ¶
Vuosimellinki viimi vuoele, ja siinä häyttyy olla myötä raportti siitä kunka viimi vuoen lisä oon käytetty verrattunna lähätetthyyn aktiviteettiplaanhaan. ¶
Tulleevan vuoen budsjettisööknaadi. ¶
Sööknaadin lissäysdokumenttiin määrä: ¶
Kansalinen lisä kväänin/norjansuomalaisele kulttuurille ¶
Prosjektilisä ¶
Raporttifristi: 31. marsikuuta vuosi läpiviemisen jälkhiin. ¶
Lisän saajan nimi: ¶
Organisasjuuninumero/persoonanumero: ¶
Postiadressi: ¶
Postnr.: ¶
Postinro: ¶
Postipaikka: ¶
Telefuuni: ¶
Kontaktipersoona/ ¶
prosjektinjohtaaja: ¶
Prosjektin nimi:  ¶
Lisänsumma:  ¶
Referansinro päätöspreevissä  ¶
Prosjektin mooli: ¶
Muistele ja arvele kunka tulokset sautethiin moolin / moolit jokka prosjektille laitethiin. ¶
Muistele kunka prosjekti oli myötä ette pääsittä lisäoorningin moolhiin. ¶
Jos ette pääsheet moolhiin, muistele miksi. ¶
Mooliroikka: ¶
Muistele kunka prosjekti sautti mooliroikan ja muistele kunka monta persoonaa/kursiosallistuujaa/kuunteliijaa sautethiin (arvele jos et saata anttaat eksaktii lukkuu). ¶
Aktiviteetit ja läpivieminen: ¶
Muistele mikkä aktiviteetit prosjektissa tehthiin. ¶
Finansieerinki: ¶
Muistele oonko se hajettu eli saatu kuurttoo muista kalttiista. ¶
Räkninginpito: ¶
Muistele maholisten administratiivisten kustanusten ja omakustanusten ympäri. ¶
Huomaa: Yli 200.000 kruunun lisästä pittää olla prosjektiraportti ja reviisori häyttyy hyväksyyt räkninginpion. ¶
Oonko sinula/teilä ollu vaivoi prosjektin aikana? ¶
Jos oon, muistele millaissii probleemiita oon ollu. ¶
Oonko teilä plaanoi jatkata toimee/prosjektii etheenkäsin? ¶
Mitä tiettoo/kokemusta sie/tet olet(ta) saanu/saanheet lisäperiuudin aikana, mitä saattaa auttaat vieä läpi tulleevaisuuen prosjektiita? ¶
Prosjektin resultaattiraportti. ¶
Prosjektin räkninginpionraportti (reviisorin hyväksymä räkninginpion raportti jos kuurto oon yli 200.000 kr). ¶
Kansalinen lisä kväänin kielele ja ¶
kväänin/norjansuomalaisele kulttuurille ¶
Oversatt til kvensk: Kainun institutti - Kvensk institutt 31.05.2017 / Pirjo Paavalniemi ¶
Kontakt oss Ota kontaktin ¶
Hvem er kvenene? Kekkä oon kväänit? ¶
Alle Kaikki ¶
Send Lähätä ¶
Mie halluun uutispreevin e-postissa! ¶
Halluutko kontaktin meiđän kans?  Kirjoita meile mellingin loovhaan mikä oon alapuolela.  Kiitos mellingin eđestä! ¶
Ota kontaktin meiđän kans  jos sinula oon joku tapattuma jonka halluut ette panema kalenterhiin. ¶
Tiettoo palvelusta ¶
Kväänin biblioteekkipalvelun lanseerathiin 1. juunikuuta 2017. Finmarkun fylkinbiblioteekki tekkee sisälyksen ja ottaa eđesvasthauksen nettilaiđasta. ¶
Biblioteekkipalvelussa oon muisteluksii kvääninkielisistä ulosanniista ja kans muisteluksii muunkielisistä ulosanniista kvääniin ja ruijansuomalaisten ympäri. Kalenterista löyđät uutissii kvääniin ja ruijansuomalaisten tieđonjakamisareenoilta. Joka kolmas kuukausi kovothaan uussii kirjoituksii ja net annethaan ulos uutispreevissä jonka saatat tilata ittelesti. ¶
Tämä palvelu oon jatko etuprosjektille  Kväänin biblioteekkipalvelu 2015  . Se oon yhtheistyöprosjekti jossa oon myötä Finmarkun fylkinbiblioteekki, Tromssan fylkinbiblioteekki, Raisin biblioteekki ja Tromssan Universiteettibiblioteekki. ¶
Kainun institutti käänttää nettilaiđan kväänin kielele. ¶
Kekkä oon kväänit? ¶
Kväänit/ruijansuomalaiset oon nasjunaali minoriteetti, ja tämän kansanjoukon juuret oon Pohjais-Ruottissa ja Suomessa. Pohjais-Tromssassa oon dokumenteerattu kvääniin asumista 1500-luvulta saakka, mutta suuremat ihmisjoukot siirythiin Tromsshaan ja Finmarkkhuun 1700-luvun alkupuoliskolla ja 1800-luvun loppupuoliskolla. Ei ole mithään ylheistä statistikkii siitä kunka moni räknää ittensä kvääniksi/ruijansuomalaiseksi tääpänä. Joukko sai nasjunaalin minoriteetin statuksen vuona 1998, ko Isotinka ratifiseerasi Euroopparaatin raamisopimuksen ette suojelhaan nasjunaalit minoriteetit. ¶
Minoriteetila oon kolme eri intressiorganisasjuunii, Ruijan Kveeniliitto/Norske kveners forbund, Norsk-Finsk forbund/Norjalais-Suomalainen Liitto ja Kvenlandsforbundet/Kveenimaayhistys. Minoriteetti kuttuu ittensä sekä kvääniiksi ja ruijansuomalaisiksi, ja kielen kväänin tahi suomen kieleksi. Kväänin kieli oon suomalais-ugrilainen kieli. Se oon likkeistä sukkuu Ruottin meänkielen kans ja Pohjais-Suomen dialektiitten kans. Kväänin kielen tunnustethiin nasjunaaliksi minoriteettikieleksi vuona 2005. ¶
Vuođesta 2011 alkkain oon minoriteetista käytetty nimmii kväänit ja ruijansuomalaiset.  Nämät oon tasa-arvoiset nimet. ¶
Elise Balo-preevikokhoonpano ¶
Elise Balo-preevikokhoonpanossa oon melkkein 200 amerikanpreevii perheeltä, ystäviiltä ja tutuilta Norjassa, Suomessa, Ruottissa ja Amerikassa. Preevit oon lähätetty vuossiin 1892 – 1943 aikana. Iso osa preeviistä oon kirjoitettu suomeksi/kvääniksi, ja net oon kans digitaliseerattu. ¶
Tästä linkistä löyđät digitaliseeratut preevit: ¶
Elise Kristine Balo syntyi vuona 1873 Annijovessa. Hän oli yksi Thomas H. ja Sofie (s. Tiberg) Lilleengin kuuđesta lapsesta. Heiđän juuret olthiin Tornionlaksossa. Thomas Lilleeng (1847-1914) oli opettaaja, kalastaajapuuna, komuunin politikkeri ja lestaadiolainen saarnamies. Elisellä oli kaksi sisarta; Annette ja Emma (hiljemin Joki), ja nelje veljee; Isak (kylänkirjailiija), Gustav Anton, Andreas ja Hans Johan. Kaikin het opithiin kväänin kielen lapsena ja puhuthiin sitä jokapäivälisennä kielenä kotona. ¶
Elise valitti kans ittele opettaajan ammatin. Vuona 1911 hän nai kalastaaja Abiel Balon joka oli Karielista pois. Het ei saanheet yhthään lasta, ja Elise kuoli vuona 1943. ¶
Kväänipoika Karl - tavusta ja kassuuminen ¶
Henry Pedersen oon kirjoittannu kassuumisromaanin jossa hän muistelee sota-aijan sukupolven elämästä Finmarkussa. Kirja  Kvengutten Karl - bakgrunn og oppvekst  muistelee pääpersoonan Karlin lapsuuđesta pienessä Annijoven kylässä Varenkinvuonon pohjaisosassa. Kirja oon ensimäinen osa romaaniraiđosta jossa oon yhtheensä kolme kirjaa. ¶
Kirjailiija kasus ylös Annijovessa ja romaani oon selkkeesti biograafinen. Kirjassa oon lyhykäiset muistelukset, ja sen oon kirjoitettu selkkeelä kielelä. Niinpä sen oonki helppo lukkeet. ¶
Tarkat miljöökuvvaukset annethaan lukkiijalle kuvan kylänväjen kulttuurista ja jokapäivälisestä elämästä. Kirjailiija selittää mitä piti tehđä ko alethiin heinäntekhoon, santikanpyythöön ja neulothiin verkkoi. Toissaalta nähđään suurpolitikin seurauđet ko aijothaan pakkoevakueerata väkkee. ¶
Sen jälkheen ko tyskäläiset lähđethiin pois maasta, tunnethiin epävarmuutta ja jännitystä. Olthiin kuultu ette tyskäläiset jokka olthiin kahđen miilan päässä, olthiin saanheet käskyn pyörttäät takaisin ja polttaat kaikki rakenukset (  Kvengutten Karl  100). ¶
Uskonto oon toinen tärkkee teema kirjassa. Karlin muori eli äiti oli lestaadiolainen, ja Karl oon myötä heiđän kokkouksissa. Mutta Karl ei hyväksy lestaadionismii juuri niin helposti. Rippikoulu oon tärkkee käänetkohta Karlin elämässä, ko hän häättyy vastustaat ommaa muorii ja koulunjohtaajaa. Karl meinaa ette tämä sukupolvikonflikti oon kulttuuristen jännitheiđen kenttä jossa usseet nuoret elethään. Hän hunteeraa, ette kummoinen rooli uskonolla oon hänen elämässä ja tulleevaa koulutusta. Hän tullee katkaisemhaan pitkän perhettradisjuunin jos hän aikkoo opiskella eikä työtelä maanpruukin ja kalastuksen kans. Sen ette minkä tien Karl valittee, muistelee Pedersen enämen romaaniraiđon toisessa osassa. ¶
Nordnorsk Forlag antoi ulos romaanin vuona 2005. ¶
Tiettoo kirjailiijasta ¶
Henry Pedersen (1933-2009) kasus ylös Annijovessa, Vesisaaren komuunissa. Hän opiskeli rakentaajaksi ja muutti Bøhön missä hän työteli etaatinjohtaajanna. Melkheen 20 vuotta Pedersen rakensi koului ja sairaaloita m.m. avustusorganisasjuuniile Afrikassa. ¶
Hän aloitti kirjailiijana vuona 2004 ko hän kirjoitti ensimäisen kirjan kväänipoika Karlin ympäri. Kirjan nimeksi tuli  Kvengutten Karl – bakgrunn og oppvekst  , ja kaksi tulleevaa ossaa saathiin alatittelit  – ungdomsår  (2006) ja  – siviltjeneste, utdannelse og familie  (2007). ¶
Kaffijuusto kvääniksi ¶
Karin Larsen oon tehny häftin  Kainun reseptii  . Larsen oon kieli- ja kulttuurityöntekkiijä Kainun institutissa Pyssyjovessa. Häfti oon kaksikielinen, kväänin- ja norjankielinen, ja siinä oon tradisjunellit reseptit Pyssyjovelta. Larsen kirjoittaa ette kalan, lihan, marjat ja maitotavarat saathiin likeltä, ko monet piđethiin elläimii kartanossa. Häftissä oon muun myötä Kairomuna-vaffeliin, mätikakkoin ja kaffijuuston reseptit. ¶
Kainun institutti antoi ulos häftin vuona 2011. ¶
Dokumenteeraa nykypäivän kvääniitä ¶
Det hemmelige språket  oon dokumenttifilmi jonka Finn McAlinden oon tehny yhđessä Oslon universiteetin kielitietheen ja pohjaismaisten kieliin institutin (Institutt for lingvistikk og nordiske studier ved Universitetet i Oslo) professorin Pia Lanen kans.  Filmissä muistelhaan ihmisistä jokka tääpänä puhuthaan kväänin kieltä ja heiđän identiteetistä. Filmissä kaikenikäiset kvääninkieliset ihmiset Finmarkussa ja Tromssassa muistelhaan mitä kväänin kieli ja kulttuuri merkittee heile. Usseet muistelhaan norjalaistamisesta, häppeestä ja ko esivallat ei kuuronheet heitä. Mutta samala muistelhaan kans positiivisista kokemuksista. Studentti Osvald Josefsen Pyssyjovesta oon valittennu opiskella kväänii universiteetissa, ja filmin lopussa hän mennee kväänin kielen eksaamenhiin jossa pittää puhhuut ja kirjoittaat. Filmissä nostethaan esile sen, kunka tärkkee standardiseerattu kieli oon minoriteetile. Pia Lane selvittää miksi kieli oon niin tärkkee identiteetin merkki, ja hän meinaa ette met häyđymä ottaat oppii aijemista virheistä ko kohtaama samfynnin josta oon tulossa yhä enämen monikulttuurinen. ¶
Dokumentin näytethiin Nasjunaalibiblioteekissa vuona 2015 ko kväänin kieli oli ollu viralisena kielenä 10 vuotta. ¶
Norja-kvääni fraasisanakirja vanhoinhoittoo varten ¶
Kainun institutti – Kvensk institutt oon antanu ulos pikkuisen kväänin- ja norjankielisen fraasikirjasen tervheystyötä varten. Kirjan alkusanoissa nostethaan esile sen ette kunka tärkkee oon kommuniseerata vanhoin kans heiđän omala äitinkielelä. Se oonki ylheisesti tieđossa ette jos ihminen oon oppinu norjan kielen toisena kielenä, niin ijän ja heikon tervheyđen myötä hän saattaa sen kans unheettaat. Silloin äitinkieli oon ainua kieli mitä hän ymmärtää.  Norsk-kvensk fraseordbok for pleie og omsorg  oon sen tähđen hyöđylinen työkalu. Se oon myötä varmistamassa ette kvääninkieliset vanhemanpuolen ihmiset saađhaan hyvän ja arvokkhaan hoiđon. ¶
Kirjassa oon sanat ja setningit joita käytethään hoitotyössä. Siinä oon kans kellonaijat, vuođenaijat, färit ja sanat jokka liitythään sukulaisuutheen. Lisäksi oon sanat joita käytethään ko puhuthaan kylän töistä vanhaasseen aikhaan, elläimistä, kasvuista, ruovasta ja juomista. Isä meiđän oon kans myötä, ja tietenki kans höölifraasit, tervettelyt ja kunka sanat sanothaan. Kirja saattaa olla kans hyvä apuneuvo kaikile jokka haluthaan oppiit pikkuisen jokapäivälistä kväänin kieltä. Kainun institutin kieli- ja kulttuurityöntekkiijä Karin Larsen oon tehny hyvän työn ko oon kirjoittannu, kovonu ja jakanu materiaalin. ¶
Kirjan saatat tilata Kainun institutista tahi lainata biblioteekista. ¶
Larsen, Karin Evelyn. Norsk-kvensk fraseordbok for pleie og omsorg. – Pyssyjoki: Kainun institutti – Kvensk institutt, 2015. 68 s. Kuvat: Anna Lena Sjølyst ¶
Kummitus ja Tähtipoika I & II ¶
Agnes Eriksen oon kirjoittannu lastenkirjat Kummitus ja Tähtipoika I & II. Inspirasjuunin kirjoihin hän oon noutanu luonosta. Kirjassa oon kuvvii kivistä ja jäästä, ja ko oikhein tarkasti kattoo, niin niistä tullee elläävii figuriita. ¶
Kummitus assuu Kivikylässä kaukana pohjaisessa ja Tähtipoika oon kaukhaiselta tähđeltä pois. Ensimäisessä kirjassa oon kevät ja kesä ja Tähtipoika oon justhiin tullu Kivikylhään. Kummitus ja Tähtipoika lähđethään yhđessä tutkimusmatkale. Het kohđatelhaan kissan jonka nimi oon Hukka, palthaan joka oon jääny kiini verkkhoon, kiltin hain joka auttaa Kummituksen ylös fiervasta, staarakalan joka oon menny talviunile ja monnii muita. ¶
Eriksenin mailmassa luonoliset fenomeenit niin ko ullivesi ja fiervavesi saađhaan ihmisen ominaisuuksii. Se oon nimittäin silloin ko Merenkuningas vettää hengen ette merivesi sokkuu, ja ko hän hengittää ulos niin merivesi täyttyy. Kuvissa ja tekstissä tullee esile vuođenaikkoin vaihettelut, niin ko pimmeenaika eli kaamos ja lumi, keskiyönaurinko ja kukat. Toinen kirja päättyy siihen ette talviyö alkkaa. Kummitus mennee leppäämhään ja Tähtipoika lähtee taivhaanvalkkeitten myötä takaisin omale tähđele. ¶
Ruija Forlag oon antanu ulos kirjat vuona 2011, ja siihen het oon saanheet rahhaa Norjan kulttuuriraatilta. ¶
Kirjailiijan ympäri ¶
Agnes Eriksen (s. 1951) oon pois monikulttuurisesta Mouruniemen kylästä joka oon Porsangin komuunissa. Sielä hän kasus viiđen sisaruksen kans. Kotikielenä olthiin kvääni ja norja. ¶
Eriksen oon jo kauvoin ollu tärkkee vaikuttaaja ko oon revitaliseerattu kväänin kieltä. Hän oon opettannu sekä kväänii ja suomee, ja kirjoittannu 1.-6. klassii varten kvääninkielisen oppimateriaalin  Minun kieli – minun aaret  (2014, 2015). Hän oon tehny kirjan  Piu Pau Paukkuu  (2003), johon hän oon kovonu ja redigeeranu kväänin-/suomenkielissii riimii ja lorrui. Lisäksi Eriksen oon kirjoittannu kaksikieliset lastenkirjat  Kummitus ja Tähtipoika  /  Spøkelset og Stjernegutten  1 ja 2 (2011). ¶
Agnes Eriksen sai ensimäisen Kväänin kielipalkinon yhđessä kielitutkiija Eira Söderholmin kans vuona 2017. ¶
Ensimäinen kvääninkielinen romaani –  Kuosuvaaran takana ¶
"Elämä oli siihen aikhaan ollu niin helppoo. Ko sota oli tullu, oli koko maailma muuttunu surulisemaksi. Ihmisille oli tullu pölkö ja vaiva. Jokapäiväinen hengen menettämisen uhkaki oli ollu heiđän matkakumppanina. Ja kaikki ruoka kortila."  (Kuosuvaaran takana 45) ¶
Tämän pikku tekstin oon nouđettu  Elämän jatko  -kirjaraiđon ensimäisestä osasta jonka Alf Nilsen-Børsskog oon kirjoittannu. Kirja  Kuosuvaaran takana  oon ensimäinen romaani jonka oon kirjoitettu kväänin kielelä, ja Iđut-forlaaki antoi sen ulos vuona 2004. Silloin ei ollu vielä kväänin kirjakieltä, ja niinpä kirjailiija loi itte kirjakielen oman äitinkielen pohjalta. Tämä massiivinen kirja sai paljon huomioo meediassa, ja se sai kans paljon positiivista kritikkii. ¶
Kuosuvaaran takana  ei ole tyhä kväänikirjalisuuđen pioneerityö, mutta siinä kans kuvathaan hyvin Pyssyjoven likihistooriaa. Kirjassa muistelhaan dramaattisesta yöstä vuona 1944 Porsangissa. Tyskäläiset okkupantit lähđethiin väistymhään takaisin ko heiđän olthiin voitettu sođassa, ja väjen määräthiin evakkhoon. Romaanissa muistelhaan yhđestä joukosta kvääniitä jokka pöläthään ette heiđät pakkoevakueerathaan, ja sen tähđen het pajethaan Kuosuvaaran taka Kuosuruthoon. Sielä het asuthaan talven yli turvetkammissa. ¶
“Mahtava oliki se kuva, jonka nähthiin net hyvin parisenkymmentä miestä ja vaimoo, jokka muutamana, aurinkoisena iltapäivänä oktooberikuun puolivälissä vuonna 1944 olthiin saapunheet Kuosuvaaran korkkeimalle lajele, jolle heistä moni ei koskhaan ennen ollu sattunu laskehan jalkkaa.”   (Kuosuvaaran takana 9) ¶
Nilsen-Børsskog muistelee uskottavasti siitä ko joukko pakenee. Nälkä, vilu, yhtenäisyys ja muistelukset omasta kulttuurista ja kotipaikasta oon osin kans kirjailiijan ommii kokemuksii. Nilsen-Børsskog näkkee assiit sisältä käsin eli kvääniin omasta perspektiivistä, ja se tekkee hänen kväänikuvvauksesta uniikin. Tätä vahvistaa lisäksi se ette kvääniin sanat ja puhheen oon kans kirjoitettu kvääniksi. Romaaniraiđon ensimäisessä osassa pääteemana oon sota, ja kunka sen kohđathiin ja kunka siitä selvithiin vaikka epävarmuus ja pelko oli suuri. ¶
Kirjailiijan ympäri ¶
Alf Nilsen-Børsskog (1928-2014) kasus Pyssyjovessa Finmarkussa. Hän työteli snikkarinna, kalastaajana, suutarinna ja opettaajana. Hänen oma miljöö oli kvääninkielinen, ja se oon justhiin tämä miljöö mitä hän kuvvaa omissa tekstissä. Hän kirjoitti ensimäisen kirjan pensionisti-ijässä ja tuli noppeesti tunnetuksi kirjailiijana joka kirjoitti ensimäisen kvääninkielisen romaanin. Hiljemin hän kans antoi ulos ensimäisen kvääninkielisen poeemikirjan. ¶
Romaaniraiđossa  Elämän  jatko, jonka Nilsen-Børsskog oon kirjoittannu, oon viisi kirjaa joista nelje kirjaa oon annettu ulos. Iđut-forlaaki oon antanu ulos kirjat. Nilsen-Børsskog kuvvaa näissä romaaniissa toista mailmansottaa ja aikkaa sen jälkheen. Kainun institutti Pyssyjovessa oon antanu ulos hänen nelje poeemikirjaa. ¶
Alf Nilsen-Børsskog oon tehny näkkyyväksi kväänin kieltä, kulttuurii ja histooriaa, ja tämän työn eđestä hän sai Kväänin litteratuuripalkinon vuona 2013. ¶
Romaaniraittoo ei ole käänetty muile kielile. Vappu Inkeri Pyykkö oon tehny sanalistan jonka oon käänetty suomeksi ja norjaksi, ja tätä listaa saattaa pittäät apuna lukemisessa. Listan saattaa lastata Kainun institutin nettilaiđalta:   http://www.kvenskinstitutt.no/sprak/sana-aitta-ordliste-til-borsskogs-romaner/ ¶
Romaanit ¶
Elämän jatko 1 – Kuosuvaaran takana  (2004) ¶
Elämän jatko 2 – Aittiruto  (2007) ¶
Elämän jatko 3 – Rauha  (2011) ¶
Elämän jatko 4 – Viimi vuođet  (2015, annettu ulos posthumt) ¶
Alf Nilsen-Børsskog oon kirjoittannu raiđon viiđenen osan  Elämän jatko 5 – Varhaiset vuođet  , mutta sitä ei ole publiseerattu. ¶
Lyrikki ¶
Muistoin maila  (poeemikirja, 2008) ¶
Poiminttoi  (poeemikirja, 2010) ¶
Älä unheeta minnuu  (poeemikirja, 2010) ¶
Korrui tien varrela  (poeemikirja, 2010) ¶
Merimies muistelee  (poeemikirja, 2013) ¶
Äänikirjat ¶
Merimies muistelee  (2015, annettu ulos posthumt) ¶
Kvääninkieliset preevit Tromssan Staatinarkiivissa ¶
Tromssan Staatinarkiivin nettilaiđala oon usseita nettinäyttelyitä. Yksi näistä oon preevi jonka kvääni Petter Posti oon kirjoittannu. Hän kirjoitti suokananpapile oman tyttären kväänin kielen opetuksen ympäri. Hän ei ollu tytyväinen siihen kunka hänen tytär oli oppinu kväänii, ja niinpä hän halusiki ottaat tyttären pois koulusta. Holmgren-niminen mies käänsi sitte preevin norjaksi, niin ette suokananpappi ymmärtäisi valituksen. Tämän preevin saatat lukkeet Staatinarkiivin nettilaiđasta. ¶
Preevin saatat lukkeet tästä  . ¶
Tiennäyttääjä monikulttuurisessa pohjaisessa. Einar Niemen valittui artikkeliita ¶
Tämä Einar Niemen juhlakirjoitus tuli ulos hänen 70-vuotis syntymäpäivän yhtheyđessä. Juhlakirjoituksessa oon tutkimusartekkeliita joita Niemi oon kirjoittannu pitkän karriäärin aikana akadeemiassa. Fredrik Fagertun, joka oon Tromssan universiteetin histoorian ja uskontotieđon institutin johtaaja, oon redigeeranu juhlakirjoituksen. ¶
Einar Niemi (s. 1943) oon kasunu Salttijärvessä, Vesisaaren komuunissa. Hän oon työtely histooriantutkiijanna ja tutkinu muun myötä saamelaissii, kvääniitä, kouluhistooriaa, kalanpyyttöö ja industriita. Hänen kolleegat Einar-Arne Drivenes ja Hallvard Tjelmeland, jokka kans työtelhään histoorian ja uskontotieđon institutissa, kirjoitethaan juhlakirjoituksen johđatuksessa ette Niemen referansipunkti oon aina ollu Varenki. ¶
Se työ minkä Niemi oon tehny pohjaisten minoriteettiin etheen oon raivanu uuđen tien histooriafaakissa. Hän oon jo varhain kirjoittannu muun myötä siitä vääryyđestä minkä öystäsaamelaiset Näätämössä oon joutunheet tuntemhaan. Artikkeli  vuođelta 1999 oon kans myötä juhlakirjoituksessa. Pitkän karriäärin aikana Niemi oon kirjoittannu eniten kvääniin ympäri, ja se näkkyy kans juhlakirjoituksessa jossa oon myötä artikkelit  vuođelta 1978,  vuođelta 2002, ja  vuođelta 2010. ¶
Juhlakirjoitus passaa kaikile jokka haluthaan oppiit enämen minoriteettiin ja alkupöräiskanssoin ympäri Pohjaiskalotilla, ja kans sellaisten sentraaliitten ihmisten ympäri ko valhaanpyyttääjäpioneeri   Svend Foyn  ja virkamies   Hans Lilienskiold  . ¶
Artikkelikokohoonpanossa oon kans myötä täyđelinen bibliografia jonka Tromssan universiteettibiblioteekin työntekkiijä Per Aspaas Pippin oon tehny. Lisäksi oon myötä Tabula gratulatoria. ¶
Orkana-forlaaki oon antanu ulos kirjan vuona 2014. ¶
Muisto ja Toivo ¶
Kväänin laulujoukko ja Pohjais-Tromssan Lapset ja nuoret annethiin kumpiki ulos oman CD´n vuona 2012. Tämä tapattui prosjektin «Muisto ja Toivo» yhtheyđessä jonka Haltiin kväänisentteri järjesti. ¶
Kummassaki CD-plaatassa oon laului jokka oon jo kauvoin olheet tunnetut Pohjais-Tromssassa ja Finmarkussa. Plaatassa  Muisto  oon laulut joita vanhempi sukupolvi muistaa parhaiten. Plaatassa  Toivo  oon monta lyhykäistä lastenlauluu. Nämät oon tutut niile lapsile joila oon suomen/kväänin kielen opetus koulussa. Tittelit  Muisto  ja  Toivo  saađhaan laajeman merkityksen ko raavhaittenkööri laulaa muistoista ja lapsiin- ja nuortenkööri laulaa toivosta. ¶
Tornionlaksolaisen Jord-joukon kokenheet musikkerit Jan Johansson ja Erling Fredriksson oon sovitelheet musikin. Se oon likelä Jord-joukon ommaa musikkii ja stiilii. Raisilainen kanttori Peter Vang oon sovitellu kolme  Muisto  -plaatan lauluu.  Toivo  -plaatassa oon kans kolme Kveeni-idolin lauluu ja kaksi lauluu jokka Kaivuonon Lapset ja nuoret laulethaan. Raisin Stjernekoret laulaa yhđen laulun ja yhđen oon nouđettu KorArti’-nettilaiđasta (KorArti’ vol. 13). ¶
Haltiin kväänisentteri oon antanu ulos plaatat vuona 2012. ¶
Utgitt av Halti kvenkultursenter IKS i 2012. ¶
Maastamuuttajien laulu - laulutradisjuuniita Finmarkusta ja Tromssasta ¶
Jälkhiin ko olthiin paljastanheet Maahansiirttyyjämonumentin Vesisaaressa vuona 1977, reisas dirigentti Matti Yli-Tepsa ympäri Finmarkkuu ja Tromssaa ja kokos laului ja musikkii. Tästä syntyi kirja  Maastamuuttajien laulu  (2008). Suomalainen laulujoukko Ruija Trio oon tehny CDn jossa oon valittui laului kirjasta. Merja Ylivaara (aijemin Yli-Tepsa) Ruija Triosta oon kans ollu myötä tekemässä kirjaa. Joukko oon itte sovitellu usseimat CDn laulut. Lisäksi siinä oon nelje äänifiilii jokka Matti Yli-Tepsa oon ottanu ylös. Nämät laulut hän oon ottanu ylös Finmarkusta, ja sie saatat kuula ko lokaalit ihmiset laulethaan laului Paasjovesta, Pykeästä, Näätämöstä ja Annijovesta. ¶
Kirjan oon jajettu eri teemhoin niin ko lastenlaulut, piiritanssit, usko ja militääripalvelu. Matti Yli-Tepsa oon kirjoittannu matkakokemuksiin ympäri, ja hän kans muistelee ihmisten ympäri joilta hän oli oppinu laulut. Kaikissa tekstiissä oon nuotit ja akkordit. ¶
Ruija Triossa pelathaan kans Jukka Hannula (haitari ja kantelet), Tapio Miettinen (kitaari, mandoliini ja laulu) ja vierasmusikanttina Eemeli Männistö (kontrabasso). ¶
Gummerus Kirjapaino Oy oon antanu ulos kirjan Jyväskylässä vuona 2008.  CDn antoi ulos Jutarinki ry. ¶
Näin laitama ¶
«Näin laitama» oon Anstein Mikkelsenin dokumentaarifilmi tradisjunellin käsityön ympäri Porsangissa. Pyssyjokilainen Kristine Nygård näyttää kunka kovothaan haisuheinää ja laitethaan haisuheinäpalmikoita. Haldis Samuelsen muistelee kunka hän laittaa kaffijuustoo, ja Sverre Opdahl muistelee kunka poltethaan tervaa. Filmissä nämät kolme näytethään kunka työt tehđään ja samala Arvid Petterson kyssyy muutamppii kysymyksii. Filmissä kaikin puhuthaan kväänii niin ette kuulema kans kvääninkielissii faakitermiitä jokka kuuluthaan huushollhiin ja työkalhuin. ¶
Filmin musikki oon rohki fiini! Jokhaisen sekvensin alussa ja lopussa kuulhaan ko duo Karine (Jacobsen) & Kine (Johansen) esitethään yhđessä kolmen musikkerin kans vanhaan kvääninkielisen lorun «Kadonu loru» jossa muistelhaan viikonpäiviin ympäri. Karine&Kine oon antanheet ulos singelin «Kadonu loru» jo vuona 2005. Saatama sannoot ette tämä laulu oon pioneerityö kväänin nuorisokulttuurin etheen. ¶
Anstein Mikkelsen oon työtely journalistina. Hän oon tehny monnii filmiitä kvääniin ja saamelaisten ympäri. Hänelä oon oma firma, Siivet Grenseløse Bilder AS, jossa hän tekkee video- ja TV-filmiitä. ¶
Näin laitama ¶
Tohtorigraaditutkimuksen oon tehty oktooperikuussa vuona 2012. Tromssan universiteetti - Norjan arktinen universiteetti,  Humaniooran, samfynnitieđon ja opettajakoulutuksen fakulteetti, histoorian ja uskontotieđon institutti. ¶
Rolf Inge Larsenin tohtorigraaditutkimus täkkää seittemenkymmenen vuođen aikakauđen. Vuona 1870 alkoi organiseerattu nasjuuninpykkäyspolitikki ja lestaadionismi vaikuttamhaan pohjaisessa, mutta vuosi 1940 ja sota katkaisi monnii samfynniprosessiita. Tutkimuksen titteli viepi meiđän ajatukset nykypäivhään. Se pyörttää meiđän takaisin erityyppishiin viholiskuvhiin, «meiđän» ja «muitten» erottamisheen ja staatin moniriteettipolitikkhiin jolla freistathaan tuođa oorninkkii ja stabiliteettii. ¶
Niin ko Larsen itte sen sannoo, niin tutkimuksen teema oon «suhđet lestaadionismin ja Norjan staatinkirkon välilä, ko sitä kattothaan siinä valossa ette kummoinen viholiskuva Norjan hallitusherroila oli kvääniin ympäri». Hän oon valinu Yykeän ja Vesisaaren alat joita hän tutkii. Kummassaki paikassa oli paljon kvääniväkkee ja luja lestaadionismi. Larsen tutkii ette kunka viholiskuva syntyi ja kummoissii strategiita kukainenki käytti. Hän halluu tiettäät ette kunka paljon kirkko, eli pispa ja suokananpappi, oli lojaali Norjan minoriteettipolitikin kans jonka meininkinnä oli assimilasjuuni. Hän kans tutkii ette mikkä teoloogiset oppikysymykset olthiin tärkkeet staatinkirkon ja lestaadionismin välilä. ¶
Tutkimuksessa oon monta interesanttii osatittelii, niin ko «Lutherinen kokkous Yykeänperässä» jonka piđethiin 22. juulikuuta vuona 1931, ko lestaadiolaisten rukkoushuonet Yykeänperässä vihithiin staatinkirkkokapelliksi. Lisäksi saattaa mainita kapittelit «Lestaadiolainen herätys samfynniperspektiivistä kattottunna» ja «Kvääni-etnisiteetti staatin, kirkon ja kokkoontumisen yhtheyđessä». Tutkimuksessa muistelhaan kans kaikkiin pappisjohtaajiitten ympäri jokka työtelthiin Yykeän ja Vesisaaren kirkkopitäjiissä vuossiin 1870-1940 aikana, niin ko muun myötä vesisaarilaisen papin ja kielentutkiijan Johan Arnt Beronkan ympäri. Lisäksi muistelhaan tärkkeimiitten lestaadiolaisten johtaajiitten ympäri. ¶
Vaikka «Uskonto ja viholiskuvat» oon akadeeminen tutkimus, saatethaan kaikin sen hyvin lukkeet. Jos et halluu lukkeet koko kirjaa, oon jokhaisen pääkapittelin lopussa lyhykäisempi selvitys kapittelin sisälyksen ympäri. Koko tutkimuksen saattaa lukkeet netissä  http://munin.uit.no/handle/10037/4739  . Tutkimuksen oon annettu ulos kans kirjana ja sen saattaa lainata biblioteekista. ¶
Rolf Inge Larsen oon ensimäinen amanuensis Tromssan universiteetin opettajakoulutuksen ja pedagogikin institutissa. Larsen oon myötä monissa tutkimusprosjektiissa. Hän oon muun myötä LLL Online´n styyrinkijoukon johtaaja, ja tämän joukon meininkinnä oon kovota, digitaliseerata, analyseerata ja nostaat esile kaiken sen materiaalin mikä oon olemassa Lars Levi Læstadiuksen ympäri. ¶
Elvesang - Joven laulu ¶
Uuđessa nuoriinromaanissa  Elvesang  ottaa Ellen Hofsø meiđän myötä 1860-luvun Tornionlakshoon. Romaanissa hän muistelee kväänitytär Kaarinan ympäri, ja kunka vanhiimet lähätethiin hänen Pohjais-Norjan rannikolle eli Ruijhaan. Tornionlaksossa, mistä hän oon pois, oon nälänhätä, ja hän ja pikkuveli Daniel häyđythään pärjätä niin hyvin ko kyethään matkala uutheen maahan. Het matkustethaan pohjaisheen yhđessä saamelaisten kans, mutta öksythään toinen toisesta. Kaarina ei triivastu uuđessa norjalaisessa kođissa, ja niinpä hän pakenee ja freistaa löyttäät taas oman pikkuveljen. ¶
Romaanin lanseerathiin tällä viikola, eikä se ole vielä tullu meiđän biblioteekkhiin. Enämen tiettoo tullee sitte ko olema saanheet kirjan. ¶
ČálliidLágádus – ForfatternesForlag oon antanu ulos kirjan vuona 2017. ¶
Kväänihistooria lyhykäisesti (Kväänikansan 500 vuotta rannikolla) ¶
Kirjassa  Kvenfolkets 500 år ved Ishavskysten  kirjoittaa Reidun Mellem lyhykäisesti kvääniin histooriasta, alkkain siitä ko vajelus Jäämeren rannikolle alkoi ja kiini tähän päivhään saakka. Hän muistelee kunka kväänit otethiin vasthaan ko het tulthiin Norjhaan, ja kunka kuva kvääniin ympäri muuttui ko nasjunaaliromanttiset vaikutukset tulthiin maahan Euroopasta käsin. Se vaikutti esimerkiksi niin ette kvääninkieliset koululaiset ei saanheet enhään puhhuut ommaa äitinkieltä koulussa. Lestaadiolaisissa kokkouksissa oli kuiten vielä lupa puhhuut kväänii, ja se kans vaikutti siihen ette kieli säilyi, kirjoittaa Mellem. ¶
Kirjassa muistelhaan tyypilisistä kvääniin tradisjuuniista – kunka het pesthiin vaattheita, mitä het syöthiin ja kunka het saunothiin vanhaasseen aikhaan. Mellem muistelee kans sen ympäri ko kamppailthiin kväänin kielen ja kulttuurin etheen ja aloitethiin etnopoliittisen työn ette säilytethään net. ¶
Kapitteliitten lopussa oon pikku muistelukset ja tekstit – muun myötä  Carl Schøyen  in kirjasta  Tre stammers møte  (1918) ja yksi teksti  Hans Kristian Eriksen  in kirjasta  Ei hiva tøtta  (1994) jonka Reidun Mellem oon redigeeranu. Nämät passathaan rohki hyvin yhtheen histooriamuisteluksiin kans. ¶
Ruija Forlag AS oon antanu ulos kirjan vuona 2016. ¶
Tiettoo kirjailiijan ympäri ¶
Reidun Mellem (s. 1931) kasus  Isovuono  ssa Tromssassa, ja hän assuu nyt Tromsdalenissa. Hän oon antanu ulos kirjoi sitte 1970-luvulta alkkain, ja hän tekkee jamma lissää tekstiitä joita anttaa ulos. Vuona 2013 hän kirjoitti ensimäisen lyrikkikirjan  Med helsing frå heimbygdas bakkar  .  Kirjan teemat oon kväänit, sota, pakeneminen ja lestaadionismi. ¶
Haluthaanko nuoret kväänii? ¶
Johanne Andrea Engstad Nilsen kirjoitti vuona 2015 mastergraaditehtäävän jossa hän selvitti nuoriin ajatuksii kväänin kielen ja kulttuurin ympäri Yykeänperässä.  Tehtäävän nimi oon  En kvalitativ studie av ungdommers meninger om kvensk språk og kultur i Skibotn. Er ungdom i Skibotn arvtakere av kvensk språk og kultur?  Mastergraaditehtäävän saatat lukkeet tästä. ¶
Engstad Nilsen kirjoittaa informanttiin identiteetin, etnisiteetin ja kielelisen ymmärtämisen ympäri. Hän oon kasunu Yykeänperässä ja tunttee sen alan ja kulttuurin hyvin. Tehtäävän pohjana oon se tutkimustyö mitä hän oon tehny Yykeänperässä jo aijemin. ¶
Tehtäävässä Engstad Nilsen analyseeraa materiaalin minkä hän oon kovonu, ja lisäksi siinä oon faakididaktinen osa – hän nimittäin opiskeli Tromssan universiteetin pohjaisten kieliin ja litteratuurin lektoriprogramissa. Yhtenä meininkinnä hänelä oon näyttäät kunka se ette tutkithaan nuoriin ajatuksii kväänin kielen ympäri, oon relevantti koulun yhtheyđessä ja eriliikaisesti norjanfaakissa. Hän sittoo norjan kielen oppiplaanan kompetansimoolit omhiin tutkimuskysymykshiin. Kompetansimoolhiin kuuluu muun myötä tieto minoriteettiin ja monikielisyyđen ympäri. Oppiplaanan ylheisessä osassa nostethaan esile kans yhtheistyön lokaalin samfynnin kans, kulttuurisen tieđon ja identiteetin vahvistamisen. Engstad Nilsen freistas kahta eri opetusplaanaa oppiijoitten kans Yykeänperässä. ¶
Yhtheenveđossa Engstad Nilsen muistelee ette informantit nähđhään ittensä pääassiissa norjalaisina, eikä heilä ole selkkeetä meininkkii oman kvääni-identiteetin tahi etnisiteetin ympäri. Heilä oon tiettoo Yykeänperän monikulttuurisen histoorian ympäri, mutta het ei tunne ette het itte kuuluthaan suorhaan tähän muisteluksheen. Usseimat informantit identifiseerathaan ittensä nykyaijan kulttuurhiin, ja het ei halluu oppiit kväänii tahi työtelä kväänin kulttuurin kans. Näyttää siltä ette elästyttämistoimila oon olly tyhä rajalinen vaikutus, tuumaa Engstad Nilsen. Informantit ei tunne ette festivaalit ja musikkiprosjektit oon heitä varten, mutta samala het kuiten toivothaan enämen relevanttiita toimii. ¶
Opetuksen yhtheyđessä hän sai saman tuloksen, mutta Engstad Nilsen oon kuiten optimistinen kväänin kulttuurin puolesta. Näitten nuoriin ajatuksethan saatethaan tieten muuttuut aijan myötä. ¶
Muistot ja meiningit ¶
Pyssyjokilainen Solgunn Hesjevoll (1947-2014) oon yksi heistä, kuka otti lapsuuen kielen takaisin, studeeras kväänin kieltä ja oppi kirjakielen raavhaassa ijässä. Kirjassa  Solgunni muistelee – Solgunn forteller  hän freistailee uuen kirjakielen maholisuuksii. Kirjan tekstiin pohjana oon kirjaliset työt mitä hän teki kielistudenttina. Ensi osassa oon kvääninkielinen ja norjankielinen parallellinen teksti, jossa oon poeemiita, muisteluksii ja paikalishistoorialista materiaalii lyhykäisessä muovossa. Toisessa osassa hän reflekteeraa kväänin kielen, kulttuurin ja histoorian teemoin ympäri. Hän verttaa Carl Schøyenin kirjaa  Tre stammers møte  muitten litterääristen muisteluksiitten kans, hän kirjoittaa norjalaistamisen ja koulupolitikin ympäri, ja kattoo missä kväänin kieli löyttyy, ja kielen varianttiita. Sitte hän interesantilla tavala käypi läpi litteratuurin Finmarkun internaattielämän ympäri. Hän muistelee kans omista kokemuksista internaattilapsena. Viimi kapitteli muistelee Pyssyjoven kväänisamfynnin ulkoniittyhommiin ympäri kiini toisheen mailmansothaan saakka. ¶
Kaikistaan kaikki se oon kirja missä muistelhaan hyvinkirjoitetula ja personallisella tavala usseitten tähelisten assiitten ympäri. Alussa oon poeemi sekä kväänin ja norjan kielelä, «Älä kiussaa minnuu – Ikke plag meg», mikä kuvvaa turvallisuuen ja ylppeyen ette ihminen saapi ottaat oman kielen pithoon. Poeemin annethiin ananlyseeramistehtääväksi jatkokoulun suomi B-kielenä eksamenhiin vuona 2013. Ei ole kyllä paljon kirjailiijadebytanttiita kekkä oon kokenheet sellaista! Solgunn Hesjevoll kuoli vuona 2014, ja murheelista kyllä  Solgunni muistelee  oon hänen ainua kirja. ¶
Kalevala meän aikkaa varten ¶
Suomen nasjunaalieepos Kalevala löyttyy nyt kahtena norjankielisennä pränttäyksennä, Mikael Holmbergin (2017) ja Albert Lange Flifletin (1967) käänökset. Kumpiki pränttäys oon omala tavala arvokkhaat. Mikael Holmberg oon valinu kirjoittaat kirjanorjaksi, mikä oon likelä meän aijan puhetkieltä. Tällä tavala se oon helppo tämän päivän lukkiijoile lukkeet ja ymmärttäät. Albert Lange Fliflet haki vanhaantuntoista Telemarkin dialektii, ja sen tähen hänen käänöksessä oon joukon arkaainen uusinorja. Hänen kieli passaa hyvin materiaalhiin ja anttaa tekstile esihistooriallisen aijan ja alkupörän mavun. Sekä Holmbergii ja Flifletii ylistethään siitä ette het oon käänöksissä ottanheet vaarin Kalevalan omapöräisestä metrumista hyvälä tavala. Kalevala-päivänä 28. fepruaarikuuta tänä vuona annethiin Mikael Holmbergille Kalevalaseuran/Kalevala-sällskapetin Epos-palkinon. Albert Lange Fliflet sai kunniatohtorin tittelin Helsingin Universiteetilta. ¶
Kalevalan pohjana oon poeemiita jokka oon tulheet suomalais-karjalaisen runolaulutradisjuunin kautta. Lääki ja kansanmuistoin kokkooja Elias Lönnrot kokos nämät poeemit litterääriseksi kokonaisuueksi. Värkissä oon viisikymmentä ossaa. Se muistelee mailman luomisesta, taisteluista sankarihaamuitten välilä, heimoista ja maanosista ja laulun maagisesta voimasta, mitä saapi pittäät kaikissa tiloissa. Väinämöinen oon isoin sankari, mutta kohti loppuu anttaa hän Kristuslapsele sijan. ¶
Se oon interesantti ette Reidar Bakke, joka oon tutkinu laulutradisjuuniita, löyttää runolaulun jälkii kans Varenkissa, mitä informantit Annijovesta oon laulanheet. Hän muistelee tämän ympäri yhessä artikkelissa Varanger årbokissa vuoelta 2003, ”Tuu, tuu, tupakkirulla” eksempelinä. Mailman lauluin langat menhään monheen suunthaan, ja tässä net menhään Karjalasta kiini Varenkhiin saakka. Se oon kyllä fasineeraava ajatus, ja se sannoo paljonki suulisen tradisjuunin läpilyövän voiman ympäri. ¶
Oikkeeta tavaraa Beddari - Nilseniltä ¶
Trygve Beddari ja Anne Margaret Nilsen laulethaan, pelathaan ja arransjeerathaan ensialbumissa «Ruija», minkä annethiin ulos vuona 2017. Siinä het näytethään, ette het oon hirmu sepät ja ette heän oma materiaali oon rakas ja tärkkee heile. Plaatan sisälys oon varieerattu, mutta siinä oon enniimiten hillittyy ja vaatimatonta ilmaisuu. Materiaalissa oon suomen- ja kvääninkielissii tradisjuunilaului, populäärimusikkii, viisui ja yksi virsi. Tässä het laulethaan kirjanorjaksi, uusinorjaksi, ruottiksi ja suomeksi, ja pelathaan kitaarii, kanteletta, pianoo, vetopellii ja rytmiinstrumenttiita. Mainitemmapa kaksi musikkikappaletta. Opphaan slaagerin «Kultainen nuoruus» laulethaan melankoolisella ja lyyrisellä tavala kaunhiin kaksiäänisesti. Sie kuulet oikhein hyvin ette laulaajat oon samala paaropittuuella. Viisussa  tekstin oon otettu Mikael Holmbergin uuesta Kalevala-käänöksestä, ja sen laulethaan tradisjunellilla kalevala-melodiila. Monet värsyt muistelhaan kuinka iloiseksi ja ihastunheiksi kaikki tulhaan ko Väinämöinen pellaa kanteletta. Nuoret ja vanhaat, poijat ja tyttäret, elläimet ja linnut, kuu ja aurinko, kaikki kuunelhaan ja alethaan parkumhaan, ja synttyy mahtaava stemninki. Beddari – Nilsen-joukon musikaaliset juuret oon muun myötä Pasviikassa Etelä-Varenkissa. Het oon jo monta vuotta laulanheet ja pelanheet seeniilä etelässä ja pohjaisessa, ja het oon tunnetut siitä ette het leveerathaan oikkeeta tavaraa. Jos saat sjangsin, niin lähe vain kuuntelemhaan ko het pelathaan. ¶
Kolmen heimon kohattelu - saanvuoenmuisto ¶
Tänä vuona oon sata vuotta aikkaa ko kirja  Tre stammers møte  tuli ulos. Näilä kolmela heimola meinathaan saamelaissii, kväänii ja norjalaissii. Titteli peilaa hirmu hyvin pohjaisen kulttuurista moninaisuutta, ja «kolmen heimon kohattelu» oon tullu fasta ilmaisu ja passaava referansiraami ko pittää selvittäät esimerkiksi kysymyksii asutushistoorian ympäri. Kirjailiija Carl Schøyen (1877-1951) oli Norjan eteläisimästä osasta pois, mutta hänen tähelisimät kirjat muistelthiin tiloista Pohjais-Norjassa, missä hän oli pitkäaikhaisesti felttityössä.  Tre stammers møte  -kirjan alatitteli oon  Av Skouluk-Andaras beretninger  .  Muisteliijan ääni oon Skouluk-Andaraksen. Hän oli koulumies ja kvääni, ja hänelä oli juuret Tornionlaksossa. Schøyen itte puolesthaan astuu sivhuun muisteluksessa, ja hänen mainithaan vierhaana kuka kokkoo tiettoo. Ensi osa muistelee saamelaisista tradisjuuniista, histooriasta ja arkipäivästä, toinen osa maastamuutosta Tornionlaksosta Keski-Tromsshaan 1800-luvula. Eriliikaisesti muistelhaan sen ympäri kuinka lapsii pruukathiin lähättäät jutaaviitten saamelaisten kans rajan yli, niin ette het päästhiin pois vaikkeista oloista kotimaassa. Kirja muistelee lestadionisminki ympäri tähelisenä uskonolisenna liikkheenä, mikä muutti samfynnin. ¶
Kirjan otethiin hyvin vasthaan. Se lisäs tiettoo teeman ympäri, mistä tiiethiin vähän, ja sen panthiin merkile erikoisen, muistelevan muovon tähen, ja ko siinä oli hyvvii luonto-, miljöö- ja ihmiskuvvauksii. ”Se oon uniikki kuvvaus lappalaisten, kvääniin ja norjalaisten tekkoin ja elämänehtoin ympäri ennen ja nyt”, kirjoitti Nils Collett Vogt Dagbladetin kritikissä. Kirjan  Tre stammers møte  uuen pränttäyksen alkusanoissa vuoelta 1977 Nils Magne Knutsen peekkaa ette Schøyenin kuvvausta pittää oikaista vähäisen. Kirjailiija kuvvaa autentissii persooniita ja tilloi, mutta se kuva minkä hän anttaa, oon liian simppeli. Eroituksii kolmen kansanjoukon välilä ei kohta mainita olheen. Kirjassa ei muistela ette ko saamelaiset heitethään jutaamasta porroin kans ja alethaan asumhaan kylässä ympäri vuoen, niin se tapattuu norjalaisen samfynnin ehoila. Nils Magne Knutsen kuitenki kunnioittaa Carl Schøyenin litterääristä työtä ja sannoo ette  Tre stammers møte  oon tähelinen kirja pohjaisnorjalaisessa litteratuurissa. ¶
Nasjunaalisten minoriteettiin kulttuurimuistot oon numero kaksi Riikinantikvaarin listala, missä oon kymmenen prioriteerattuu teemaa jokka vailuthaan tahi oon huonosti representeeratut rahoitettuin kulttuurimuistoin listala. Tääpänä löyttyyy kuusi rauhoitettuu kvääniin/norjansuomalaisten rustinkkii Norjassa, ja yhtheensä 59 rakenusta.  Se oon tärkkee ette saaha pareman ylinäkymän. Norsk institutt for kulturminneforskning oon sen tähen justhiinsa publiseeranu NIKU Raportin 91.  Raportti selittää kuinka laitethaan metoodin ette identifiseerata geograafissii alloi missä saattaa olla kvääniin/norjansuomalaisten rakenuksii. Meiltä vailuthaan selvät kriteerit kuinka identifiseerata kvääniin/norjansuomalaissii rakenuksii. Eriliikaisen vaikkeet oon net paikat, missä saamelaiset, kväänit/norjansuomalaiset ja norjalaiset oon asunheet yhessä. Sen sijhaan ette tyhä kattothaan rakenustyyppii, niin raportti anttaa kuurttoo siihen ette kattothaan vähän laajemin assiita. Met piämä kattoot jokhaista allaa niin ko kokonaisuutenna ja yhtheispelinä maahanmuuttaajiitten rakenuskonstin ja jo olemassa olevan rakenuskonstin välilä, ja maiseman, materiaaliin ja ihmisten välilä. Sen tähen tämä metoodi pannee yhtheen daattaa rakenuksenrekisteristä SEFRAK (Sekretariatet for registrering av faste kulturminner) ja väjenrekisteriistä vuossiin 1865 ja 1910 välilä, ja Jens Andreas Friisin etnograafisista kartoista (1861, 1890). Prosjektin aikana 2017/2018 tämän metoodin testathiin muutamissa Yykeän ja Omasvuonon komuuniissa Tromssan fylkissä. Yhtheensä 24 maholista allaa oon identifiseerattu. Se oon arveltu ette näistä viielä alala oon iso potensiaali, ja yhekselä alala se oon keskisuuri maholisuus löyttäät kvääniin/norjansuomalaisten rakenuksii. Prosjektin johtaajanna oon ollu Elin Rose Myrvoll, ja Riikinantikvaari oon maksanu työstä. ¶
Auttiitaloin muistelukset ja kuvat mikkä annethaan huntteeramista ¶
Kirjailiija ja historikkari Øystein Morten ja fotograaffi Pål Hermansen oon antanheet ulos kirjan  Norske ødegårder : historien om stedene vi forlot  . Kirja käsittellee yheksen auttiita talloo, orjapuolelta eli etelävestasta käsin Helleren-nimisestä paikasta kiini Kalliniemheen saakka. Jokhaisen talon kohala kirjailiija hakkee tiettoi julkisista ja privaattiista kalttiista. Hän käväissee jokhaisessa paikassa usseesti, intervjuaa ihmissii kekkä oon asunheet sielä tahi kekkä tunnethaan talon histoorian ja tekkee hunteerauksii tieon palaisista. Lopuksi hän pannee yhtheen muisteluksen tapattumista, niin ko se oon saattanu tapattuut ko ihmiset oon alkanheet jättämhään paikan ja lopuksi farrinheet yhestä paikasta pois. Fotograaffi oon tehny kaikin puolin kunnon työtä. Kirjassa löyttyy kuvvii interiööristä, rakenuksista ja talon miljööstä. Fotograaffi oon ottanu paljon pikkuassiita myötä ja fotografeerannu usseesta vinkkelistä, kuitenki ilman peittämättä ette paikka oon puttoomalaila. ¶
Kalliniemen auttiitalo Vesisaaren komuunissa oon Barentsin meren uloimaisela rannala. Sielä löyttyy niittyi, kiviaitoi ja rakenuksii mikkä oon hajjoomassa läjhään. Se näyttää ette 1800-luku ei ollu tyhä maastamuuton, mutta kans maahanmuuton aika. Ensimäinen omistaaja oli pois Kemijärvestä, Pohjais-Suomesta. Rakenus oon vuoelta 1866, ja saattaa olla ette siinä oon asunu suomalaissii, kekkä oon olheet kalanpyyössä vissiinä aikoina vuoesta. Hiljemin talon rakenethiin varengintaloksi, mihin oli rakenettu navettaosan. Kiini vuotheen 1943 se oli koti perheele kellä oli maapruuki ja elläimet sielä, ja sieltä het kans souethiin mertä. Soan aikana sielä tapattui jotaki dramaattista. Oli ampumista tyskälaisten biilikonvojin ja ryssiin torpeedovenheitten kans. Talo jäi justhiin tämän tapattuman keskele. Peret pärjäs hengissä, mutta het hääythiin farriit krannikylhään. Sen jälkhiin sielä ei ole ennää asunu kethään. Kirjailiija oon puhunu ellääviin perheenjäseniin ja kranniin kans, ja tällä tavala hän laittaa kuvan Kalliniemen arkipäivästä. Samhaan aikhaan muistelhaan norjansuomalaisten yhtheenkovotun histoorian. Se tullee selvästi framile ette «kvääni» oon sana, mistä enimät ei tykkää. Norjansuomalaisile se oon suomen kieli joka jällää, eikä se uusi kväänin kirjakieli. Tällä tavala kirjailiija tekkee selvää ette löyttyy erilaissii meininkkii nasjunaalisen minoriteetin sisälä, eli kvääniin ja norjansuomalaisten kesken. ¶
Kirjasta  Norske ødegårder  oon tullu kaunis, omanlainen ja lukemisen arvoinen. Tekstit ja kuvat oon laitettu monipuoliseksi portretiksi jokhaisesta talosta, ilman kaunistelematta tahi praamailematta. Øystein Morten pannee oman prosjektin samfynnin perspektiivhiin ja näyttää ette Norjassa löyttyy 115 000 lopetettuu maapruukii vuoesta 1970 saakka. Tääpänä oon 30 000 pruukii missä ei asu kethään. Valtasyynä tähän oon ette maapruukissa oon tapattunnu muutoksii. Kirjailiija anttaa kans selvää kritikkii siitä, mitä hän käskee  kulttuurimuistoraportiissa. Niiissä kuvvailhaan  ja  minkä  tehhään, ilman ette se saapi praktissii konsekvenssii säilyttämistä varten. ¶
Kirsi-Klaudia Kangas oon kirjoittannu romaanin Punainen myssy, mikä ottaa lukkiijan myötä Ekreijhaan, Varenginvuonhoon missä ”kvääni” Eilif Sildonen ja hänen ämmä Gudrun elläävät heiđän pensionistielämää. Heilä ei ole lapsii. Elämä mennee turvalisesti ja hithaasti etheenpäin jokapäiväisten rutiiniitten ja tekemisten kans. ¶
Yhtenä päivänä lähtee Gudrun ulkomaile feeriälle ja Eilif jääpi yhđen viikon yksin kottoo. Fiervassa kohtaa hän tyskälaisen tyristin kuka assuu asumapiilissä parkkeerinkipaikassa likelä lintuvaaraa. Tyskälainen alkkaa ottaat kuvvii Eilifistä ko hän kokkoo puita fiervassa. Heilä ei ole yhtheistä kieltä. Eilif freistaa pyssyyt kaukana hänestä. Vanhaat muistot sota-aijasta tulhaan takaisin. Samassa tulhaan muut pimmeet muistot framile ja ottaavat yli hänen ajatukset. Muun myötä silloin ko het käythiin merelä veljen kans ja veli hävis. ¶
Muutaman päivän jälkhiin Eilif ei ennää näje tyskälaista, mutta asumapiili seissoo aina siinä missä oon seisonu. Esikerran monheen vuotheen mennee Eilif ylös lintuvaarhaan ja kohđattellee sen värreimän mitä saatat ajatella.... ¶
Kirja muistelee vihan, pölön ja syyntunttheen ympäri ja kohđi loppuu kans antheeksianttaamisen ympäri ja siitä, ette oon mahđolisuus ottaat uuđen tien ittehen elämässä. Kirjailiija lopettaa muisteluksen yllättäävälä tavala ja siinä oon kans toivoo. ¶
Luonon ja ympäristön kuvvaukset oon niin elläävät ette sie tunnet meren tuulen ihhoo vasten ja kuulet ette kajava kiljaissee. Kirjailiija oon itte illustreeranu kirjan kaunhiila tägningiilä. ¶
Kirsi-Klaudia Kangas oon suomalainen journalisti, illustratööri ja kuvakynstnari. Hän oon asunu yli 20 vuotta Pohjais-Suomessa ja assuu nyt Keuruussa. ¶
Maahansiirttyyjämonumenttii alethiin pystyttämhään Vesisaaressa jo syksylä 1970. Komitee jossa  Erling Arvola, Peder Grenness ja Bjarne Olsen olthiin myötä, aloitti prosjektin ette saađhaan finansieeringin oorninkhiin. Suomalainen kuvanveistääjä Ensio Seppänen Kemistä sai tehtääväksi alkkaat suunittelemhaan monumenttii. ¶
Maikuussa 1974 päätti Norjalais-Suomalaisen Yhđistyksen styyri ette se toimii monumenttikomiteena toistaiseksi. Septemperikuussa samana vuona päätti komuunin työjoukko perustaat komiteen jossa oon myötä representantit Vesisaaren komuunista, Finmarkun fylkinkomuunista ja Norjalais-Suomalaisesta Yhđistyksestä, ja jossa maaherra oon oon komiteen johtaaja. Nämät ihmiset nimethiin: maaherra Anders Aune, Sverre Nilssen ja Arnold Dørum Vesisaaren komuunista, Arnt Isaksen ja Reidar Helgesen Finmarkun fylkinkomuunista, Hans Pedersen ja Einar Niemi Norjalais-Suomalaisesta Yhđistyksestä. Ko viimiseksi mainittu siirtyi Tromsshaan, tuli Eimi Vorrenista vararepresentantti. Bjarne Olsenista tuli Norjalais-Suomalaisen Yhđistyksen uusi johtaaja, ja hän oli myötä monumenttikomiteen möötiissä. ¶
18. juunikuuta 1977 monumentin viimen paljastethiin ylhäälä Tollbugatala. Staatinjohtaajat presidentti Kekkonen, kuningas Olav ja kuningas Carl Gustaf olthiin myötä tässä korkkeearvoisessa tapattumassa, niin ko kans 200 viralista ja monta tuhatta epäviralista vierasta kolmesta pohjaisesta maasta. Samana päivänä paljastethiin kirkon likelä Kuninkhaankiven joka oon muisto kolmen maanjohtaajan käynistä, ja samala piđethiin kirkossa pohjaismaiset kirkonmenot. ¶
Vuona 1977 päätti monumenttikomitee heittäät työn ja siirttäät omat arkiivit Finmarkunbiblioteekkhiin. Arkiivin oornathiin ja katalogiseerathiin Finmarkun fylkinbiblioteekissa marsikuussa 2011. Arkiivi oon 0,5 hyllymeetterii. Finmarkun fylkinbiblioteekin fotoarkiivissa oon kans kuvaraito monumentin pystyttämisen ja paljastamisen ympäri. ¶
Tämän kirja jatkaa siitä mihin ensimäinen Alf Salangin kirja Pykeijän histoorian ympäri loppui. Kirjassa  Bugøynes-Pykeijä: finsk bygd ved Ishavet  (2010) kirjoittaa Salangi kylän histoorian 1800-luvun loppupuoliskolta kiini 1940-luvule saakka. Kirjailiija oon kasunu Pykeijässä, mutta assuu nyt Kirkkoniemessä. ¶
Salangi muistelee epäformellisti ja kansale tutula tavala omasta kassuumisesta Pykeijässä. Hän muistelee jokapäivälisestä elämästä vanhaasseen aikhaan, niin ko kuinka uunit ja parafiinilamput toimithiin, mikkä tavat olthiin kraviaisissa, elläintenpiđossa ja kalanpyyđössä vuonossa ja paljon muuta. Samala ko nämät oon Alf Salangin ommii kokemuksii ja muisteluksii, näyttää kirja kans Pykeijän kehityksen ja kuinka väki sielä elätti ittensä. Kylän kulttuurielämä oon saanu kirjassa oman laajan kapittelin jossa muistelhaan muun myötä jalkapallolaakista ja korpsista. Yhđen toisen kapittelin teema oon koulu ja kristinusko. ¶
Vælitalos Slipp og Båtbyggeri perustethiin vuona 1946 ja sielä pykäthiin usseita venheitä. Venheitten nimet ja omistaajat mainithaan kirjassa. Vuona 1978 vetotelakan mainithiin Dagbladet-aviisissa ko järjestethiin venetnäyttelyn Sjølystissä Oslossa. ¶
Pykeijän tunnethaan suomenkielisennä kalastuskylänä. Salangi selvittää kuinka pykeijänsuomi oon norjan dialektiitten ja suomen sekoitus jota kalastaajat piđethiin. ¶
Kirjailiija oon käyttäny ommii ja lainattui fotokuvvii, ja kuvatekstit muistelhaan missä kuvat oon otettu ja kekkä niissä oon. Monet sikkaristi ilahđuthaan ko nähđhään kuvissa tuttui kasvoi. ¶
Kirja oon sikkaristiki interesantti kaikile joila oon joku siđos Pykeijhään, Öystä-Finmarkkhuun tahi samanlaishiin rannikko- ja vuonokylhiin Pohjais-Norjassa. ¶
Reidar Bakke oon kovonu suomenkielissii lestaadiolaissii laului Varengista ja tehny niistä tämän kirjan joka oon vuođelta 1999. Kaikki laulut oon kirjoitettu niitten ääninauhoitten jälkhiin joita Inga Jakola Dørmænen Annijovesta ja Aurora Jakola Pykeijästä oon ottanheet ylös. Laulut oon noteerattu niin ko net oon laulettu, niin ette nuotti ja sanat vastathaan sitä tappaa kuinka laului tradisjunellisti esitethään Varengissa. ¶
Bakke muistelee lyhykäisesti lestaadionismin histoorian ympäri, eli kuinka lestaadionismi alkoi Tornionlaksossa ja Pohjais-Ruottissa ja kuinka se hiljemin levis Suomessa ja Pohjais-Norjassa. Hän muistelee ette kummoinen rooli veisuila oli lestaadiolaisissa kokkouksissa ja kirkonmenoissa, ja kuinka näitä virsitradisjuuniita viethiin etheenkäsin esimerkiksi Öystä-Finmarkussa. ¶
Usseimat näistä 55 virsitekstiistä oon uuđestikirjoitettu norjaksi, ja net oon vierekkäin suomenkielisten tekstiitten kans. Jos lauluin alkupörä oon tieđossa, niin sen mainithaan. Usseet näistä lauluista oon nouđettu kirjasta  Walituita wirsiä ja lauluja  vuođelta 1948 ja saman kirjan toisesta versjuunista joka oon vuođelta 1961. Usseet niistä lauluista jokka oon norjankieliset ja uuđestikirjoitetut, oon nouđettu kirjoista  Åndelig sangbok  (1950),  Åndelige sanger  (1988) ja  Landstads reviderte salmebok  (1937). ¶
Kirjassa oon kans lauluin melodialinja ja besifrinki. Lestaadiolaissii laului laulethaan tradisjunellisti ilman komppausta, ja sen tähđen kirja passaaki parhaiten cappella-laulamisheen. ¶
Kirjailiijan ympäri ¶
Reidar Bakke oon ensimäinen amanuensis NTNUssa Trondheimissa jossa hän oon opettannu musikinteoriita vuođesta 1986 alkkain. Vuossiin 1981-1986 aikana hän oli työssä Bergenin konservatooriossa. Hän tutkii pohjaissii laulutradisjuuniita. ¶
Kirjat ¶
Lisäksi hän oon publiseeranu usseita tutkimusartikkeliita. ¶
Kainun kielen grammatikki ¶
Tämä oon ensimäinen ja tähän asti ainua kväänin kielen grammatikki jonka oon annettu ulos, ja sen oon kirjoitettu kväänin kielelä. Kielentutkiija Eira Söderholm oon tehny tämän suuren työn. Vuona 2017 antoi Kieliraati hänele ja kirjailiija Agnes Eriksenile Kväänin kielipalkinon sen eđestä ko het oon eđistänheet kväänin kieltä ja kulttuurii. ¶
Kainun kielen grammatikki  ei ole tyhä grammatikki. Söderholm muistelee kans kväänin kielen ja grammatikin ympäri histoorialisessa ja tieđolisessa kontekstissa. Sen tarvithaanki kaikkiin ensimäisessä kväänin kielen grammatikissa. Hän muistelee siitä kielipoliittisesta tilasta jonka aikana grammatikki syntyi, nimittäin Kväänin kielitingan ja Kväänin kieliraatin perustamisesta. Nämät oon kaksi tärkkeetä tappausta kväänin kielen standardiseeraamisessa, niin ko kans oon tämä grammatikki. ¶
Söderholm muistelee kans probleemiista kielen nimen ympärillä. Sitte hän muistelee ette kummoista oon tutkiit kväänin kielen struktuurii ko ei ole niin paljon materiaalii minkä pohjalta saattaa työtelä. Parhaimat materiaalit oon Johan Beronkan kirjoitukset vuosilta 1922 ja 1925, ja Anna-Riitta Lindgrenin tohtorigraadityö  Miten muodot muuttuvat. Ruijan murteiden verbintaivutus Raisin, Pyssyjoen ja Annijoen kveeniyhteisöissä  vuođelta 1993. Paljon arkiivimateriaalii kuiten löyttyy, muun myötä 419 tiimaa ääninauhoi joissa oon kväänin dialektiita. ¶
Söderholm kirjoittaa ette hän alkoi työtelemhään  Kainun kielen grammatikin  kans vuona 2006 ko hän alkoi opettamhaan kväänin kieltä Tromssan universiteetissa. Hän teki oman opetusmateriaalin jonka pohjana oli Porsangin ja eriliikaisesti Pyssyjoven dialekti, ko tällä dialektila löytyi eniten tekstiitä joista saattoi nouttaat grammatiskista materiaalii. Ensimäinen kvääninkielinen romaani, Alf Nilsen-Børsskogin  Kuosuvaaran takana  , oli kans tärkkee daattapohja. ¶
Söderholm kirjoittaa informatiivisesti ette kummoissii haastheita se tuopi myötä ko standardiseerathaan kielen. Häyttyykö ottaat pohjaksi kaikki dialektit eli tyhä yhđen? Se oon nimittäin monta eri kväänin dialektii, ja Söderholm oon valinu muutaman dialektisen assiin joita hän verttaa eri dialektiissa. Se anttaa hyvän kuvan siitä kuinka suuri kielelinen variasjuuni kväänin kielessä oon, ja kuinka kieli erottuu suomen kirjakielestä. ¶
Kainun kielen grammatikki  oon ensistä eniten interesantti niile jokka saatethaan suomee tahi kväänii, mutta sitte ko grammatikin käänethään norjaksi, saatethaan usseemat ottaat sen pithoon. Eira Söderholm oon aijemin ollu suomen kielen ensimäinen amanuensis Tromssan universiteetissa eli Norjan arktisessa universiteetissa, ja oon nyt pensionisti. Hän oon pitkän karriäärin aikana kirjoittannu usseita artikkeliita muun myötä kväänin kielen suunittelun ympäri. ¶
Suomalaisen Kirjallisuuden Seura antoi ulos kirjan vuona 2014. ¶
Kainun kielen grammatikki ¶
Kummitus og Tähtipoika kohđatelhaan taas ¶
Agnes Eriksen oon kirjoittannu kolmanen  Kummitus ja Tähtipoika  -kirjan jossa Tähtipoika tullee taas kylästelemhään Kummituksen tykö. Kevät oon kääntymässä kesäksi Kivikylässä, ja nämät kaksi kohđatelhaan uussii ystävii niin ko linttui, elläimiitä ja ihmissii. Joilaki näilä oon probleemiita joita het häyđythään ratkaista yhđessä. Lopuksi kaikki oornaanttuu, seki ette saattaa oppiit uimhaan vaikka sitä pikkuisen pölkkääki! ¶
Agnes Eriksen oon itte kuvanu kirjan kuvat. Hän oon kuvanu luonon eri haamui fiervassa. Niissä oon paljon inhimillistä, mutta niissä oon kans jotaki mystistä ja moninaista johon pienet ja suuret lukkiijat saatethaan syventtyyt. ¶
Kirjassa oon parallellisti sekä kväänin- ja norjankielinen teksti. Teksti oon kirjassa niin ette sen oon helppo lukkeet, siinä oon lyhykäiset setningit ja jokhainen uusi setninki alkkaa uuđelta linjalta. Tällä laila saatama opastuut kväänin kielen kans ja oppiit muutamppii replikkiitä, tavalissii jokapäivälissii sannoi ja sannoi jokka kuuluthaan elämhään fiervassa. ¶
Kirja passaa parhaiten lapsile aina kiini kymmenenvuotisille saakka, ja se oon mainio lukukirja kesälä. Luje  «Kummitus ja Tähtipoika 3»  sekä kvääniksi ja norjaksi, ja samala saat poengiita digitaalisessa lukukampanjassa  Sommerles    joka oon 1.-7. -klassilaissii varten! ¶
Kväänilitteratuuri pohjaisessa ja eriliikaisesti Idar Kristiansenin romaanit ¶
Kaisa Maliniemi Lindbach kirjoittaa marginaliseeringista, identiteetistä ja etnisiteetistä tässä tohtorigraadityössä jonka hän oon tehny vuona 2001 kväänilitteratuurin ympäri pohjaisessa. Hän tarkastellee eriliikaisesti Idar Kristiansenin romaaniraittoo  Kornet og fiskene  jossa oon neljä ossaa (  sett inn lenke  ) ja romaanii  Nådekvalpenes dal  . Aijemin ei monikhaan ollu kirjoittannu kväänilitteratuurista, ja Maliniemi Lindbach aloitti diskusjuunin kväänilitteratuurin ympäri ja oon sen tähđen ollu sentraalisti myötä prosessissa jossa tehđhään eron kvääninkielisen litteratuurin ja pohjaisnorjalaisen litteratuurin välilä. ¶
Kväänilitteratuuri ¶
Muutampi teema noussee esile ko tutkiijat määritelhään kväänilitteratuurin. Bente Pedersenin, Hans Kristian Eriksenin ja Idar Kristiansenin kirjoissa löyđythään nämät teemat: nälkä ja hätä Suomessa jonka tähđen lähđethiin vajeltamhaan pois maasta, matka Varenkhiin ja lestaadionismi. Toinen tärkkee aspekti kväänilitteratuurissa oon ette sen perustanna oon suulinen kansantradisjuuni esimerkiksi alkupörän ympäri. Kristiansen muistelee kirjassa  Kornet og fiskene  usseemppii anokdoottiita ja faabeliita eri persooniitten kautta. ¶
Maliniemi Lindbach käsittellee kväänilitteratuurii eri kontekstiissa. Hän muun myötä diskuteeraa kuinka kväänilitteratuurin oon otettu vasthaan ja kummoisen statuksen kirjat saađhaan tulleevaisuuđessa. Oonko maan litteratuuri-institusjuunit pitänheet minoriteettilitteratuurii vähäisennä? Selkkeetä vastausta ei ole, mutta Maliniemi Lindbach peekkaa struktuurhiin joka tekkee sen ette minoriteettilitteratuurin harvoin kanoniseerathaan. Yksi syy ette pienten joukkoin litteratuuri ei pääse kaanonhiin oon se ette litteratuuri-institusjuunit ei ymmärä fiksjuunin mailmankaikkeuđen problematikkaa, kirjoittaa hän. Het ei tunne kulttuurii ja samfynnii joista kirjoitethaan. Pääkulttuuri ei tunne niitä kamppailuita joita minoriteettikulttuuriissa kamppailhaan. Ette se olis mahđolista, niin häytyis olla tiettoo histoorialisista, ökonoomisista, sosioloogisista ja poliittisista assiissta jokka vaikutethaan joukossa. Maliniemi Lindbachin argumentasjuunit oon vakuuttaavat ja aijankohthaiset. ¶
Postkolonialistinen teorii teoreettisenna perustanna ¶
Tutkiijat nähđhään kirjat postkolonialistisen teoriin valossa jonka perustanna oon muun myötä Homi Bhaban, Edward Saidin ja Gayatri Spivakin teoriit. Postkolonialistista teoriita piđethään muun myötä ette ymmärethään niitten staattiin litteratuurii jokka oon aijemin olheet koloniseerattui staattiita eli postkoloniaalissii staattiita. Nämät staatit käyđhään läpi kultturellisen, poliittisen ja ökonoomisen prosessin ko haluthaan irti kolonialismin alta, ja tämä näkkyy kans kulttuuriproduksjuuniissa. Kvääniilä ei ole koskhaan ollu vasittuu staattii jota olis koloniseerattu, mutta monet postkoloniaalisen samfynnin valtastruktuurit muistutethaan kvääniin tillaa Norjassa – niin ko esimerkiksi se ette piđethään kvääniin kielen ja kulttuurin alemassa arvossa. Pääkulttuurin dominansin ei ole tasattu ennen ko saađhaan kultturellisen, polittisen ja ökonoomisen tasa-arvon. ¶
Romaaniraittoo  Kornet og fiskene  oon vaikkee määritellä. Maliniemi Lindbach hunteeraa eri mahđolisuuksii ja määrittellee sen lopuksi mystiseksi realismiksi. Hänen mielestä se passaa ko kirjassa oon monnii muisteluksii yliluonolisista assiista kansanuskossa. Idar Kristiansen oon noutanu inspirasjuunii suulisista muisteluksista joissa muistelhaan meriraukasta, trollista ja menninkäisistä, ja usseista ihmisistä joila oon näkkiijän kyvyt. Maliniemi Lindbach vettää yhtheyksii uskonthoon ja Lars Levi Læstadiuksen kuvvakshiin maanalhaisista. Tutkiija muistelee kuinka uskonto tullee esille kirjoissa  Kornet og fiskene  ja  Nådekvalpens dal  . Samala ko Kristiansen näyttää muutamppii lestaadionismin arvoi positiivisesti, niin toissaalta hän kans kritiseeraa predikanttiita ette het oon mukama pyhät. ¶
Kapitteli jossa muistelhaan sukupuoliin välisisten eroitten ympäri, oon erityisen interesantti. Siinä tutkiija näyttää kuinka Heikin miehinen identiteetti kehittyy ja vähitellen naiseliset identiteettimarköörit jaukuthaan. Reisaaminen oon tärkkee osa tästä. Diskusjuuni romaaniitten stereotyyppisen vaimokuvan ympäri oon kans jännittäävä ja siinä oon monta nyanssii. Maliniemi Lindbach tunnistaa monta eri tyyppii tekstissä: rakastaava Hilma-muori, kevveemielinen Inkeri, neitokainen Marja ja vallankippee Kreeta. ¶
Tutkimus anttaa laajan kuvan kväänilitteratuurin ja erityisesti Idar Kristiansenin litteratuurin ympäri. Lisäksi siinä oon kapitteli mettäsuomen litteratuurin ympäri. Tässä työssä Maliniemi Lindbach ei perusta tyhä litteratuurista, mutta kans muusta kulttuurista niin ko laulusta ja tanssista. Tutkimustyö näyttää laajan histoorialisen tieđon kvääniin ympäri ja samfynnitieđon minoriteettiin ja identiteetin ympäri. ¶
Annettu ulos vuona 2001. ¶
Kaisa Maliniemi Lindbach oon kirjoittannu usseita artikkeliita kväänikirjailiijoitten ja kvääniin suhtheitten ympäri. Hän oon kans tutkinu minoriteettiita arkiiviissa ja kvääninkielistä arkiivimateriaalii Ryssämarkassa Porsangissa. Hän oon työtely Kainun institutissa ja oon tääpänä osastonjohtaaja Vesisaaren museumissa (Vadsø museum – Ruija kvenmuseum). ¶
Kvenlitteratur ¶
Kväänitradisjuuni Norjassa. Muistoi lapsuuđesta ja nuoruuđesta ¶
Elin Seppola Brandvoll, Väinö Nilssen ja Bjørnar Seppola oon tämän CD-plaatan takana ja het kans laulethaan laulut. Tämä oon ensimäinen kahđesta CD-plaatasta. Het tarkenethaan ette het ei ole ammattimusikkerit, mutta het kuitenki laulethaan hyvin, ja eriliikaisen kaunhiit oon net hengeliset laulut jokka Elin Seppola Brandv laulaa yksin ilman musikkii. Nostalginen alatitteli «Muistoi lapsuuđesta ja nuoruuđesta» muistelee tarkasti albumin sisälyksen ympäri. Laulut oon melankooliset ja täynä kaippausta, justhiin niin ko suomalainen ja kväänimusikki pruukkaa usseesti olla. Usseimat lauluista laulethiin ilman musikkii, ja jos oli musikkii niin silloin pelathiin suupellii tahi haitarii. ¶
Tässä produktissa oon kaksi CD-plaattaa ja yksi häfti, ja sillä oon kans kvääninkielinen nimi  Kveeniperintheitä Norjassa – muistoja lapsuuesta ja nuoruuesta  . Se oon niin ko kirja jossa oon sija kahta CD-plaattaa varten, ja häftin layout oon tehty profesjonellisti. Häftissä muistelhaan lyhykäisesti kvääniin histooriasta ja kielestä. Siinä oon kans yksi lyhykäinen kapitteli norjalaistamisen ympäri ja yksi kapitteli kvääniin musikkitradisjuuniin ympäri Norjassa. Moleman kapittelin oon käänetty engelskaksi. ¶
Ensimäisessä CDssä jossa oon 28 lauluu, laulethaan net kolme laulaajaa jokka oon mainittu ylipuolela. Het oon kaikin kans aktiivit Kveenimaayhistyksessä. Toisessa CDssä seittemän eri laulaajaa laulethaan 32 lyhykäistä lauluu. Häftissä muistelhaan kaikista lauluista. Arkiivilaulut oon pelattu nauhale paljon aijemin ko ensimäisen CDn oon tehty, ja sen kuulee kans äänikvaliteetista mikä vaihettellee. Bjørnar Seppola ja Terje Aho oon kovonheet materiaalin. ¶
Tämä ei ole ensimäinen kerta ko Bjørnar Seppola anttaa ulos kväänilaului. Vuona 1996 hän teki laulukirjan  Ruijan laulukirja  yhđessä Terje Ahon kans. ¶
Etnisk Musikklubb oon antanu ulos CD-plaatat vuona 2012. ¶
Minun kieli. Minun aaret 1-6. Kainun kielen ja kulttuurin oppikirja ¶
Agnes Eriksen oon kirjoittannu oppikirjat  Minun kieli. Minun aaret 1-6. Kainun kielen ja kulttuurin oppikirja  . Vuona 2017 tullee ulos viimi kirja tässä raiđossa, ja sen myötä oon kväänin kielen oppimateriaali lastenkouluu varten valmis. ¶
Kirjoin sisälyksen oon tehty suomen kieli 2. kielenä oppiplaanan jälkhiin. Oppiplaanassa oon kompetanssimoolit kielen omaksumista ja kommunikasjuunii varten. Seittemen vuođen jälkhiin häyđyttäis oppiijat ymmärtäät simppelii tekstii sekä assiita joita het tunnethaan jo aijemin, pittäät jokapäivälissii sannoi ja fraasiita ja saattaat pikkuisen grammatikkii. Oppiplaanassa oon kans kompetanssimoolit jokka koskethaan kulttuurii, samfynnii ja litteratuurii. Näitä Eriksen kuoraa hyvin. Hän oon valinu myötä riimii ja lorrui jokka oon tradisjunellit esimerkiksi Pyssyjovessa ja Lemmijovessa. Oppiijat saatethaan oppiit esimerkiksi viikonpäivät pyssyjokilaisen lorun avula. ¶
Kaikki kirjat oon erilaiset. Kirjoi 1 ja 2 piđethään tyhä yhđen kerran; eli oppiijat tehđhään tehtäävät suorhaan kirjhaan. Oppimateriaalin 3.-4. klassii varten oon kovottu yhtheen oppikirjhaan ja siihen oon oma tehtääväkirja, ja samala laila oon 5.-6. klassii varten. 7. klassii varten oon oppikirja, tehtääväkirja ja sanalista. Kirjaraithoon kuuluu kans sanakirja ja sanalista. Opettaaja joka halluu ottaat oppimateriaalin pithoon, löyttää opettaajanopastukset täältä:   lærerveiledninger til lærebøkene  . Kainun institutti oon publiseeranu materiaalin. ¶
Oppikirjat oon tarkoitettu lastenkoulun opetusta varten, mutta kirjoista oon suuri ilo kans raavhaile jokka haluthaan friskata ommaa kielitaittoo tahi oppiit kväänin kielen perusassiita. Porsangin komuuni oon antanu ulos kirjat  Minun kieli. Minun aaret  . Finmarkun maaherra ja Tromssan maaherra oon kuuronheet prosjektii vuossiin 2014-2017 aikana. ¶
Minun kieli. Minun aaret 1-6. Kainun kielen ja kulttuurin oppikirja ¶
Kansaliset minoriteetit ja alkupöräiskansa norjalaisessa politikissa vuosina 1900-2016 ¶
Tässä artikkelikokhoonpanossa näytethään kuinka Norjan staatin politikki oon kehittynny kansalisten minoriteettiin suhtheen alkkain vuođesta 1900 ja kiini tähän päivhään saakka. Kansalisheen minoriteetthiin kuuluthaan juutalaiset, kväänit, mettäsuomalaiset, rom-kansa, romanit ja alkupöräiskansa saamelaiset. Artikelin kirjoittaajat oon tunnustetut tutkiijat jokka tutkithaan minoriteettiita ja alkupöräiskanssoi. ¶
Kokhoonpanon alussa oon histoorialinen ylheisnäkymä niitten tappauksiin ja virttauksiin ympäri jokka oon vaikuttanheet päätöstentekkiijöihin Norjassa. Siihen laihin redaktöörit Nik. Brandal, Cora Alexa Døving ja Ingvill Thorson Plesner luođhaan raamin eri tutkimusartikkeliitten ympärille. Kirjassa oon kolme pääossaa. Ensimäinen osa käsittellee minoriteettipolitikkii 1900-luvula. Toisessa osassa näytethään kuinka tämä histooria vaikuttaa minoriteetthiin tääpänä. Viimi osassa kattothaan tulleevaisuutheen – kuinka aijeman kokemuksen perustheela saatettais anttaat minoriteetiile pareman kohtelun tulleevaisuuđessa. ¶
Eri artikkelit fokuseerathaan eri minoriteetthiin ja monenlaishiin aspekthiin norjalaisessa politikissa, mutta muutamppii havainttoi käyđhään kuiten enämen läpitte. Näitten fokus oon siinä ette kuinka minoriteettiin ympäri oon muisteltu sekä aviisissa ja politikissa. Usseissa kirjoituksissa kirjoitethaan ette minoriteetit (paitti juutalaiset) oon esimodernit, primitiivit ja epäsivistynheet, ja het oon uhka majoriteettiväjele. ¶
Redaktööri kirjoittaa ette modernin samfynnin kehitys ja standardiseeratut tavat kontrolleerata ihmissii, niin ko esimerkiksi verottaminen, teki sen ette net jokka ei passanheet tähän modellhiin suljethiin ulos. Tämä koski muun myötä minoriteettiita. Uuđistaminen ja industriin tuleminen uhkasi tradisjunelliita elinkeinoi niin ko käsityö, hanteli jne. ¶
Histoorianprofessori Einar Niemi kirjoittaa norjalaistamispolitikista jonka tarkoituksena oli norjalaistaa saamelaiset ja kväänit. Niemi kattoo takaisinpäin 1800-luvun minoriteettipolitikkhiin ko hän selvittää meininkkii niissä toimissa joita otethiin pithhoon ko kontrolleerathiin minoriteettiita pohjaisessa. Usseet toimet koskethiin koulu- ja kielipolitikkii. Hallitusherroin mooli oli  assimilasjuuni  , eli ette minoriteetit häyđythiin tulla mahđolisiman paljon samanlaisiksi majoriteettiväjen kans. Se meinas kans sitä ette saamen tahi kväänin/suomen kielen sijasta häyđythiin puhhuut norjaa. Pohjaisessa minoriteettipolitikin liitethiin ulkomaanpolitikkhiin sen tähđen ko saamelaiset ja kväänit kuuluthiin usseemphaan eri kanshaan. Tämä nosti eppäilyn rajaminoriteettiin lojaliteetin ja kuuluvuuđen ympäri. ¶
Verena Schall Kieliraađista selvittää eri minoriteettikieliin statusta Norjassa tääpänä – näitten joukossa oon kans kväänin kieli. Schall mainittee ette lestaadionismi oon yksi niistä syistä miksi kväänin kieli oon yhä elossa. Kokkouksissa kväänit saathiin puhhuut ommaa kieltä, mutta samala se oli monta muuta paikkaa missä het ei saanheet pittäät oman kielen. Schall muistelee kans lyhykäisesti työstä kväänin kielen standardiseeraamisen kans. Hän anttaa Alf Nilsen-Børsskogille (  sett inn lenke  ) kunnian sen eđestä ette hän oon luonu pohjan tätä prosessii varten. Schall muistelee ette vuona 2007 perustethiin Kväänin kieliraađin ja Kväänin kielitingan jokka saatethaan tehđä ehđotuksii ja päätöksii. Samala Eira Söderholm teki grammatikkii kväänin kieltä varten (  Kainun kielen grammatikki  ,  sett inn lenke  ). ¶
Kirjan piđethään tieten korkkeekouluissa ja universiteetissa, mutta sen oon kirjoitettu siihen laihiin ette kaikin saatethaan sen lukkeet. ¶
Joukhaisen siivet pohjaisessa ¶
Tämä oon ensimäinen kirja Idar Kristiansenin tetralogiissa  Kornet og fiskene  . Kirjassa hän muistelee nuoren poijan, Heikin, ympäri. Heikki kassuu ylös köyhissä oloissa Suomessa 1850-luvula. Heikki halluu kovasti tulla raavhaaksi ja ottaat vanhemiitten työtehtäävät ittele. Jo nuoruuđen alkuvuosina hän saapi Taavi-isän kans polttaat tervahauttaa ja kuljettaat tervatynnyriitä jokkee myöten Oulhuun. Raskas työ pittää poissa alkaavan seksualiteetin ja vaikkeet tunttheet suhtheessa Marjhaan. ¶
Talvet oon kovat köyhäle perheele, ja het ei koskhaan tienheet jos het saađhaan nokko ruokkaa läpitte talven. Ko perheen ystävä Matti muistelee meren pelloista, herättää se Heikissä unelman – hän halluu Ruijhaan. Nälkä, puutet ja seikkailunhalu tekkee sen ette Heikki päättää lähteet pohjaisheen käsin. ¶
Litteratuurissa matkat meinathaan usseesti persoonaalista kehitystä; tämä koskee kans Heikkii. Äkisti hän saapi enämen eđesvastausta ko oli tahtonu, ja se vaattii ette hän tekke raavhaan ihmisen ratkaisuita. Matka pohjaisheen käsin oon jännittäävämpi ko minkä hän aluksi oli kuvitellu – ihmiset ja luonto olthiin sekä ystävälliset ja vaaraliset. ¶
Kristiansenin kieli oon leikkivää ja monenlaista, ja siinä oon noppeeta, lokaalii sanakieltä. Persooniitten äänet oon saanheet pohjaisnorjalaisen dialektin. Se saattaa olla vähän outtoo ko oikkeestansa het puhuthaan suomee, mutta piian sillä laila haluthaan nostaat esile ette het oon syrjäseuđulta pois. Sentrumin ja periferiin ero tullee selkkeesti esile nuoren Heikin ekstaasissa ko hän viepi tervatynnyriitä Oulhuun. Hän ei aavista mikä häntä sielä ođottaa. ¶
Niin ko monissa muissaki Kristiansenin kirjoissa, oon yksinäisyys, kaippuu ja identiteetti tämänki romaanin sentraalit teemat. Romaani saattaa olla interesantti ja hauska kirja sekä nuoremppii ja vanhemppii raavhaita varten. ¶
Kirjan oon antanu ulos Grøndahl & Søn forlag vuona 1978. ¶
Kirjailiijan ympäri ¶
Idar Kristiansen (1932-1985) kasus Honningsvågissa Finmarkussa ja Kaivuonossa Tromssassa. Hänen ensimäinen kirja oli poeemikirja  Sanger fra en tundra  vuona 1957, ja vuona 1961 annethiin ulos uuđen poeemikirjan  Alt du trodde glemt  . Vuona 1970 tuli  Korstog mot Kautokeino  , jossa muistelhaan Kautokeinon kapinan ympäri 1850-luvula. Tämä konflikti tullee esile kans romaaniraiđon ensimäisessä osassa  Kornet og fiskene. ¶
Svanevinger i nord  vuođelta 1978. Tämä oon ensimäinen romaani tetralogiissa jossa muistelhaan suomalaisesta Heikistä joka matkustaa Pohjais-Norjhaan. Kirjan toisessa osassa,  Den salte åkeren  , oon pääpersoona Heikki tullu Vesisaarheen missä hän tienaa rahhaa kalanpyyttääjännä. Kolmanessa osassa,  Stiene fører til havet  (1980), oon Heikki ollu takaisin Suomessa usseeman vuođen aijan ennen ko hän taas lähtee pohjaisheen.  Guds nåde nordpå  (1981) oon romaaniraiđon viimi kirja. Vuona 1982 tuli poeemi- ja novellikokhoonpano  Brenninger forut  , ja vuosi sen jälkhiin rikosromaani  Regnskap i rødt  .   Romaanin  Nådekvalpenes dal  annethiin ulos posthumt vuona 1985. ¶
Idar Kristiansen sai Aschehougsin litteratuuripalkinon ja hänen nomineerathiin Nordisk Råds litteraturpris -palkinon yhtheyđessä sen jälkhiin ko hän oli antanu ulos kolmanen osan kirjaraiđossa  Kornet og fiskene  . ¶
Lasse Glomm oon tehny Filmin  Havlandet  (1985), ja sen perustanna oon kirjaraiđon  Kornet og fiskene  kaksi ensimäistä ossaa. ¶
Oversatt til kvensk av Kainun insitutti – Kvensk institutt 02.02.2018 / Pirjo Paavalniemi ¶
VI ER OGSÅ HER! MII LEAT NAI DÁS!  MEKIN OLEMME TÄÄLLÄ! – Arkiivit suomalaisten uussiirtolaisten jälkhiin ¶
Norjalais-suomalaisen liiton ja Vesisaaren Norja-Suomiseuran arkiivit oon tärkeimät lähtheet sekä vanheman ja uueman suomalaisen maahanmuuton histoorian ympäri. ¶
Vesisaaressa oon vuositten myötä ollu kaksi eri paikalista suomalaista seuraa. Ensimäisen perustethiin vuona 1963, ja se oli ystävyysseura jossa oli myötä norjan- ja suomenkielisiä jäseniä. Toisen perustethiin vuona 1980, ja se oli uusitten maahanmuuttajitten oma seura. Maantäkkäävän organisasjuunin,  Norsk-Finsk Forbund / Norjalais-suomalainen liiton, perustethiin vuona 1982. Artikkeli markkeeraa Suomi 100-juhlavuotta  , ja se oon ensimäinen arkiivipresentasjuunisarjassa jossa muistelhaan viien unheetetun joukon ympäri prosjektissa  Vi er også her! Mii leat nai dás! Tämä oon Finmarkunarkiivitten prosjekti missä säilytethään ja nostethaan näkyville säilyttämisen arvosia privaattiarkiivia. ¶
Tästä näet arkiivit: ¶
Kynstnari Ensio Seppäsen Maahanmuuttaajamonumentti Vesisaaressa. ¶
Fylkinsananjohtaaja Ragnhild Vassvik. Kuva: Ekaterina Golitsyna ¶
Pytinkidetalji vanhaasta kväänin/norjansuomalaisesta pytingistä Kalliniemessä Vesisaaren komuunissa. ¶
Kväänin/norjansuomalainen pytinki vuoelta 1864 Kalliniemessä Vesisaaren komuunissa. ¶
Usseet pytingit jokka kuuluthaan kväänin/norjansuomalaisheen kylttyyrhiin, oon tääpänä puttoomalaila ja vaarassa jaukkuut. Tässä Kalliniemestä Vesisaaren komuunissa. ¶
Kvääni-/norjansuomalainen kylä Kullaselva Vesisaaren komuunissa. ¶
Jälkkii tradisjunellista lohenpyynöstä Syyrykopassa, Porsangin komuunissa. ¶
Kallijoen kylästä Vesisaaren komuunissa. ¶
Kainun institutti Pyssyjovessa. ¶
Tuomaisentalo Vesisaaressa. ¶
Vesisaari, illystrasjuunikuva. ¶
Solgunn Hesjevollin dikti sen ympäri ette ottaat perimäkielen takaisin. Vesisaaren museumin – Ruijan kväänimuseumin näyttelystä. ¶
Varenkinvuono. Illystrasjuunikuva. ¶
Se oon rohki tärkkee jakkaat tiettoo kväänin- ja suomenkielisesta litteratyyrista lapsile ja nuorile. Tässä Finmarkun fylkinbiblioteekin suomenkielisestä osasta. ¶
Eteläsatamassa Vuoreassa olthiin paljon assuujiita keilä oli suomalainen tavusta. Yksi eksemppeli tästä oon Ronthintalo jonka fiskari Thomas Jacobsen pykkäs vuosina 1865-66. Hiljemin talon omisti kuusamolainen Johan Henrik Ronthi, kenen jälkhiin talo oon saanu nimen. Talo oli suuriin laikkotalo Eteläsatamassa, ja enimästi assuujiila oli suomalainen alkupörä. Ronthintalo päässee nyt myötä prusjekthiin missä jajethaan tiettoo vanhoin pytingiitten restaureeringista ja sikringistä. Prusjektii ohjaa Vardø Restored yhessä Vardø og Vardøhus museumsforeningin kans mikä kuuluu Varenkin museumhiin. ¶
Tradisjuunikäsityöntekkiijä Arne Graven restaureeraa navettaa Repokoskessa, Porsangin komuunissa. Kirjoitetuissa lähtheissä sanothaan ette navetta oon ollu piossa jo 1700-luvula.  Kuva: Synnøve Thingnæs / Marit Reiersen ¶
Lohikammi Syyrykopassa, Porsangin komuunissa. Kuva: Synnøve Thingnæs / Marit Reiersen ¶
Osa Varenkintalo-näyttelystä Vesisaaren museumissa – Ruijan kväänimuseumissa. . ¶
Detalji Tuomaisentalosta Vesisaaren komuunissa. ¶
Kväänin/norjansuomalainen pykkäämistapa oon osa kväänin/norjansuomalaisesta immateriaalisesta kylttyyriperinöstä. Tässä Varenkintalo-näyttelystä Vesisaaren museumissa – Ruijan kväänimuseumissa. ¶
Paikannimet oon kans immateriaalinen kylttyyriperintö jonka oon tärkkee tehhä näkkyyväksi. Tässä kolmikielinen tiesjiltti Vesisaaren komuunissa. ¶
Kvääninkieliset paikannimet koristethaan Vesisaaren museumin – Ruijan kväänimuseumin ulkopuolta. ¶
Illystrasjuunikuva ¶
Susiaalinen meedia saattaa olla helppo ja effektiivinen tapa tehhä kväänin/norjansuomalaisen kylttyyrin ja samfynnielämän näkkyyväksi. Tässä markkeerathaan Kväänikansan päivää Sentraaliadministrasjuunissa Finmarkun fylkinkomuunissa vuona 2018. Kuva: FFK ¶
Alattionrahtu Peskassa. Trond Strifeldt näyttää kunka rahtui katkaisthaan. Kuva: Synnøve Thingnæs / Marit Reiersen ¶
Rahtuhytät Peskassa. Hytät oon siiretty, alkupöräisesti net seisothiin rahturotkon likelä ja niissä työtelthiin ja kans asuthiin. Kuva: Synnøve Thingnæs / Marit Reiersen ¶
Kynstnari Ensio Seppäsen Maahanmuuttaajamonumentti Vesisaaressa. ¶
Strategiat työle kvääniin/ norjansuomalaisten olloin kansa Finmarkussa Päätetty Finmarkun fylkintingassa, assiissa 22/18, 20. jyynikuuta 2018. ¶
1. ESIPUHE Kveeneillä/norjansuomalaisilla on pitkä historia Finnmarkissa. Heidän elämänsä Finnmarkin yhteiskunnassa on monitahoista ja se koskee monia alueita, kuten kulttuuria ja perinteitä, taidetta ja taidekäsityötä, kieltä ja kirjallisuutta, tietoa ja oppimista, kulttuurimuistomerkkejä ja kulttuuriperintöä, museoita ja tiedonvälitystä, elinkeinoja, järjestötoimintaa ja rajan ylittävää yhteistyötä. Ennen kaikkea se koskee sitä, mikä on erittäin tärkeää meille kaikille: identiteettiä ja ryhmään kuulumista. Kveenejä/norjansuomalaisia koskevat asiat kuuluvat meidän maakuntaamme, ja ne ovat luonnollinen teema Finnmarkin maakunnalle sekä alueellisena suunnitteluviranomaisena että yhteiskunnan kehittämiselimenä. Finnmarkin maakunta haluaa työskennellä sellaisen yhteiskunnan hyväksi, joka edistää välttämättömiä edellytyksiä, jotta kveeneiksi/ norjansuomalaisiksi lukeutuvat henkilöt voivat ilmaista, ylläpitää ja kehittää identiteettiään, sekä omassa ryhmässään että suhteessaan muuhun yhteiskuntaan. Finnmarkin maakunnan tulee olla kannustajana edesauttamassa kveenejä/norjansuomalaisia koskevien asioiden ylläpitoa, voimistamista ja näkyvyyden parantamista, sekä alueellisesti että valtakunnallisesti. Kaikilla tulee taustastaan riippumatta olla yhtäläiset mahdollisuudet, oikeudet ja velvollisuudet osallistua yhteiskuntaan ja käyttää voimavarojaan. Kaikilla on oikeus luoda oma identiteettinsä, ja kaikkien vähemmistöön kuuluvien on saatava itse päättää, haluavatko he kohdeltavan itseään vähemmistöön kuuluvana vai eivät. On tärkeää tuoda esille, että kveeni-/norjansuomalais-vähemmistön keskuudessa on eriäviä mielipiteitä ja näkemyksiä sekä menneisyydestä että siitä, miten paras mahdollinen tulevaisuus luodaan yhdessä. Haluamme kertoa millaista kveenien/ norjansuomalaisten yhteiskuntaelämä Finnmarkissa on ollut ja on, ja luoda edellytykset kveenien/norjansuomalaisten yhteiskuntaelämän edelleen vahvistamiseksi. Kulttuurien moninaisuus rikastuttaa yhteisöä. Siinä suhteessa olemme erittäin rikkaita Finnmarkissa. Meillä on pitkäaikaiset kokemukset siitä, miten eletään useiden kulttuurien ja identiteettien yhteiskunnassa ja miten niihin suhtaudutaan. Yhdessä haluamme ylläpitää, vahvistaa ja kehittää tätä. ¶
Usseet pytingit jokka kuuluthaan kväänin/norjansuomalaisheen kylttyyrhiin, oon tääpänä puttoomassa alas ja vaarassa jaukkuut. Tässä Kalliniemestä Vesisaaren komuunissa. ¶
2. JOHATUS Tämä dokumentti oon alku pitkäaikhaiselle satsaukselle kväänin kielheen ja kvääniin/norjansuomalaisten kylttyyrhiin ja samfynnielämhään. Finmarkun fylkinkomuuni oon saanu inspirasjuunin Tromssan fylkinkomuunin kväänin kielen ja kylttyyrin toimiplaanasta, joka oon mailman ensimäinen. Samhaan aikhaan tunnustethaan, ette kvääniin/ norjansuomalaisten kylttyyrin olot oon erikoiset Finmarkussa. Histuuria oon erikoinen, ja fylkissa asuthaan monet kväänit ja norjansuomalaiset. Sen tähen oon hyvä syy laittaat oman strategiadokumentin tälle työle Finmarkussa. Nyt ko isot stryktyyrelliset muutokset regiunaalisissa hallintatasoissa oon heti tulemassa, se oon rohki tähelistä ette meilä oon selvä suhet meän minuriteettijoukkoin kans. Se oon kans tärkkee ette tiämä kunka työtelemmä minuriteettiin eestä viralisessa hallinassa. Tämä dokumentti näyttää tärkkeimät alat mistä fylkinkomuunilla oon eesvastaus. Nämät tulhaan olemhaan tärkkeet kans regiuunireformin jälkhiin. Sekä Finmarkun ja Tromssan toimiplaanat representeerathaan yhessä sen työn, millä aijothaan lujittaat kvääniin/norjansuomalaisten kylttyyrii, kieltä ja samfynnii regiunaalitasala tästä etheenkäsin. Dokumentti peekkaa kans komuuniitten ja staatin tähelishiin satsausalhoin, ja samala se pannee teeman levveemphään perspektiivhiin. ¶
Strategiadokumentin meininki oon luoa pohjan ja opastaat ko työtelhään kväänin/norjansuomalaisen kylttyyrin, kielen ja samfynnin kans Finmarkussa. Dokumentissa käyhään läpi kväänin kielen ja kväänin/norjansuomalaisen kylttyyrin ja samfynnielämän tilan Finmarkussa. Mooli oon löyttäät sen mikä oon tärkkeintä tehhä sen etheen ette kväänin/norjansuomalaisella kylttyyrillä olis paremat maholisuuet säilyyt, eistyyt ja tulla näkkyyväksi. Dokumentti kuvvaa resyrsiitä mikkä oon jo olemassa, ja lisäksi se freistaa löyttäät uussii maholisuuksii, strategioita ja passeliita toimii tähän työhön. Meininkinnä oon ette dokumentista tullee lähtökohta laajemphaan yhtheistyöhön ja dialooghiin niitten aktööriitten kesken, joila oon tekemistä kväänin/norjansuomalaisen kylttyyrin ja samfynnielämän kans. Ko minuriteettikylttyyrin lujitethaan ja tehhään näkkyyväksi, sen pittää jammisti tehhä yhtheistyössä niitten kans, ketä se työ jällää. Se oon ollu tärkkee tämän valmhiin dokumentin arvole ja hyöyle, ette minuriteetti oon ollu myötä tässä prusessissa. Finmarkun fylkinkomitea hantteeras strategiadokumentin työn aloitusmellingin 19. septemperikuuta vuona 2017, assiissa 4/17. Kevväilä vuona 2018 viethiin läpi kaksi myötäpyyntämäkierosta, missä usseet relevantit aktöörit kuttuthiin myötä referansijoukkhoon. Referansijoukossa oon olheet representantit Ruijan Kveeniliitosta, Kveeninuoriista, Kveenimaayhistyksestä, Norjalais-suomalaisesta liitosta, Vadsø museum – Ruija kvenmuseumista, Kainun institutista ja Paikannimipalveluksesta. Referansijoukko oon jakanu meiningit strategiaprusessissa. Lisäksi strategiadokumentti oon ollu kuusi viikkoo kuulemakieroksella. Finmarkun fylkinkomitea oon johtanu strategiatyötä. Komunaalija uuistusdepartementti oon antanu 100 000 kruunuu Finmarkun fylkinkomuunille tähän työhön. ¶
2.1 Haastheet • Kväänin kieli oon vaarassa kuola poijes, ja oon iso tarvet säilyttäät, eistäät ja elästyttäät kielen. • Kväänin kieli ja kvääniin/norjansuomalaisten kylttyyri oon tyhä vähän näkkyyvä viralisissa paikoissa. • Se vailuu ylheisesti tieto teemoista kväänin/norjansuomalaisen histuurian ja kylttyyrin ympäri. • Kväänin ja suomen kielen ja kylttyyrin opettaminen kouluissa oon huonossa tilassa. • Fylkinkomunaaliset oorningit ei ota eriliikaisesti vaarin kvääniin/norjansuomalaisten toimista. • Fylkinkomunaalisessa plaanavärkissä oon tyhä vähän kvääniin/norjansuomalaisten assiita. ¶
2.2 Sannoin merkitykset Ko tässä dokumentissa puhuthaan minuriteetista, niin se freistathaan käyttäät kummatki hyväksytyt nimiformut «kväänit/norjansuomalaiset». Samhaan laihiin piethään adjektiivit «kvääni/norjansuomalainen» ko puhuthaan yhtheisen histuurian, kylttyyrin, samfynnin jne. ympäri. Ko puhuhthaan kielen ympäri, niin dokumentissa tehhään eroituksen kväänin kielen (kväänin kirjakielen) ja suomen kielen välilä (suomen kirjakielen, niin ko sen oon normeerattu tääpäälisessä Suomessa, ja jota jokku käskethään riikinsuomeksi). Minuriteetti kuttuu puhuttuu kieltä kvääniksi, suomeksi, vanhaksi suomeksi ja ”meän suomeksi”. Minuriteetin sisälä saattaa olla eroitus sen välilä, millä sanala kuttuthaan ittensä ympäri (omanimitys), ja millä sanalla käskethään kieltä (kielennimitys). ¶
Kvääniviikola 2016 tehhään oppiijat sjilttiitä joissa oon kvääninkieliset paikannimet. Tässä 1. ja 2. klassi Annijoelta. ¶
3.1 Samfynnin mooli Finmarkun fylkinkomuuni aikkoo ottaat vaarin kvääniin ja norjansuomalaisten identiteetistä ja samfynnielämästä, ja tehhä näkkyyväksi, lujittaat ja eistäät niitä Finmarkussa. Tässä oon myötä lukaalit variantit kväänin ja suomen kielestä, ja kväänin/norjansuomalainen kylttyyri, tradisjuunit ja elämänkeino. ¶
3.2 Osamooli • Tehhä selvemäksi kvääniin ja norjansuomalaisten assiitten meiningin ja relevanssin fylkinkomunaalisessa kontekstissa. • Olla aktiivinen yhtheistyöpartneri komuuniin ja staatin kans, niin ette työ kväänin kielen ja kväänin/ norjansuomalaisen histuurian ja samfynnielämän eestä lujittuu. • Työtelä sen etheen ette kväänin kielen nostethaan kolmanelle suojelutasale Minuriteettikieliin ylheissopimuksessa, ja samala lujittaat kielenpuhhujiitten maholisuuksii oppiit, ottaat pithoon ja eistäät oman perimäkielen. Tähän laihiin met annama kuurttoo siihen ette kielen ja kylttyyrin revitaliseerathaan. • Vaikuttaat esivalthoin niin ette tietotasan kvääniin ja norjansuomalaisten ympäri nostethaan, ja ette tehhään heän näkkyyviksi, ja ette kväänin kieltä ja kväänin/norjansuomalaista kylttyyrii eistethään kaikila samfynnin aloila. Tähän kuuluu sekä koulu ja koulutus. • Nostaat framile kunka täheliset fylkin kielisentterit, museumit, arkiivit ja biblioteekit oon kväänin kielen ja kväänin/norjansuomalaisen kylttyyrin elästyttämistyössä. • Perustaat budsjettipostin mihin saattaa hakkeet rahhaa, ja tähän laihiin auttaat realiseeraamhaan kvääniin/norjansuomalaisten prosjektiita. • Auttaat tekemhään kväänin kielen ja kväänin/ norjansuomalaisen histuurian ja kylttyyrin näkkyyväksi monela eri tavala viralisissa paikoissa. ¶
4.1 Asettuminen ja migrasjuuni Kväänit/norjansuomalaiset oon nasjunaalinen minuriteetti jolla oon pitkäaikhainen yhtheenkuuluminen Finmarkkhuun ja Pohjais-Tromsshaan. Se löyttyy erilaissii kalttiita jokka muistelhaan kvääniin olemisesta Pohjaiskalotilla. Sana kvääni löyttyy jo Ottarin muisteluksesta 800-luvun lopulta, ja verokirjoissa 1500-luvulta. 1700ja 1800-luvula oli usseita migrasjuunipaaroi Suomesta ja PohjaisRuottista, sekä ennen ja jälkhiin ette Pohjais-Norjan rajat olthiin määrätty. Migrasjuunila oli erilaissii syitä; se oli liikkaa väkkee ja työn ja tienastin tarvet. Väjenräknäämisessä vuoelta 1865 “Kvæn” oli oma kategorii.1 Tääpänä assuu kväänii/norjansuomalaissii ympäri Finmarkkuu ja koko maassa. Kvääniin/norjansuomalaisten vanhat asuma-alat olthiin muun myötä Tenon komuuni, Lemmijoki ja Pyssyjoki Porsangin komuunissa, Alattion komuunin vestapuoli, Pykeijä, Näätämö ja Pasviikki Etelä-Varenkin komuunissa, ja Annijoki, Vesisaaren kaupunki ja Kallijoki Vesisaaren komuunissa. Jo 1800luvula käskethään Vesisaarta «suomalaisten pääkaupungiksi Norjassa”. ¶
Sanan kvääni hyväksythiin nasjunaalin minuriteetin nimeksi vuona 1998. Vuona 2011 sanat kväänit ja norjansuomalaiset tulthiin minuriteetin samanarvoisiksi nimiksi. Sanat piethään eri laihiin, ja niitten piosta diskuteerathaan vieläki. Kväänin kielen hyväksythiin omaksi kieleksi vuona 2005. Esivalttoin norjalaistamispulitikki alkoi 1870-luvula ja kesti kiini toisheen mailmansothaan saakka. Sen aikana kvääni-sana tuli negatiiviseksi. Sen tähen vielä tääpänä joilaki ei ole halu pittäät tätä nimmee. Het painotethaan sitä ette heilä oon sitheet Suomheen ja suomen kielheen, ja het käskethään itteensä norjansuomalaisiksi. Toisile taas kvääni-sana ei ole problemaattinen, ja heilä oon halu käskeet itteensä kvääniksi. Molemat joukot piethään nämät sanat identiteettimarköörinnä, ja se muistelee jotaki omasta histuuriasta ja perheen tavustasta.3 Norjan minuriteettipulitikin jälkhiin kaikila ihmisillä oon oikkeus luoa oman identiteetin. Kaikki joila oon nauhat minuriteetthiin, saahaan itte päättäät, haluthaanko het ette heän käsitelhään minuriteethiin kuuluviksi tahi ei. Tämä ajatus pittää olla esivalloila ko het laitethaan erilaissii toimii. ¶
4.2 Sanat kvääni ja norjansuomalainen Kväänit ja norjansuomalaiset oon yksi ja sama kansa. ¶
5.1 Minuriteetinsuojelu internasjunaalisissa sopimuksissa Minuriteettiin suojelu oon tähelinen osa ihmisoikkeuksista, ja sen pohjana oon prinsipit joitten jälkhiin jokhaista käsitelhään samanarvoisesti ja kethään ei diskrimineerata. Staatit oon velvoliset työtelemhään sen eestä, ette minuriteetiila oon samat oikkeuet ko majuriteetiila, sekä formellisesti ja realiteetissa. Artikkeli 27 YKn konvensjuunissa puliittisten ja siviilisten oikkeuksiitten ympäri nostaa tämän framile.5 Tämä YK-konvensjuuni oon osana Norjan lakivärkin ihmisoikkeuslaissa vuoelta 1999, ja se mennee muitten nasjunaalisten lainantamismääräysten eele. Norja oon kans ratifiseerannu kaksi internasjunaalista sopimusta jokka oon täheliset ko kattothaan nasjunaalisten minuriteettiin oikkeuksii: Den europeiske pakten om regionsog minoritetsspråk ja Europarådets rammekonvensjon om beskyttelse av nasjonale minoriteter. Minuriteettikieliin ylheissopimus nostaa framile ette minuriteettikielet oon myötä säilyttämässä ja eistämässä Euroopan tradisjuuniita ja kylttyyristä rikkhautta. Se määrää ette staatit hääythään panna alule toimii ette minuriteettikielii suojelhaan, lujitethaan ja eistethään, ja kans passathaan ette näitten kieliin opetus ja oppimisen olot oon hyvät. Tääpänä kväänin kieli oon suojelutasala II Minuriteettikieliin ylheissopimuksessa. Europarådets rammekonvensjon om beskyttelse av nasjonale minoriteter määrää ette staatit piethään anttaat appuu, niin ette nasjunaaliset minuriteetit saahaan ilmaista, säilyttäät ja eistäät ommaa kylttyyrii ja identiteettii. 5.2 Staatin suuntalinjat Isotinkamellinki nro. 35 (2007 – 2008) Mål og meiningissa sanothaan ette se oon puliittinen mooli ette kaikila oon oikkeus kielheen, ja oikkeus eistäät ja pittäät oman nasjunaalisen minuriteettikielen.6 Komunaalija uuistusdepartementin dokumentti Suuntaplaana 2017-2021 – kväänin kielheen satsaaminen (Målrettet plan 2017-2021 – videre innsats for kvensk språk7) anttaa ylinäkymän siitä mitä oon tähän saakka tehty ette lujittaat kväänin kieltä. Plaanan toimet koskethaan lastentarhoi ja koului, tutkimusta, kväänin kieltä ja kylttyyrii, ja kväänin kieltä viralisissa paikoissa. Komunaalija uuistusdepartementilla oon vuoesta 2015 ollu eesvastaus budsjettipostista toimiile jokka oon myötä tekemässä kväänin kielen ja kylttyyrin näkkyyväksi. Tästä annethaan rahhaa fastatoimhiin ja prusjekthiin. Politisk plattform for en regjering utgått av Høyre, Fremskrittspartiet og Venstre, niin käsketty «Jeløyaplattformen», sannoo ette het aijothaan kattoot pörhään Suuntaplaana 2017-2021 eli toimiplaanaa.8 Vuona 2018 oon jajettu rahhaa ette perustethaan kolme uuttaa kväänin kielisentterii, ja niistä kaksi oon Finmarkussa. Nämät sentterit tulhaan Porsankhiin ja Vesisaarheen. 5.3 Tottuuskommisjuuni Vuona 2017 vaajithiin ette laitethaan tottuuskommisjuunin tutkimhaan norjalaistamispulitikkii ja niitä vääryksii mitä tehthiin saamelaissii ja kväänii/norjansuomalaissii vasthaan Norjassa. Isotinka määräs ette perustethaan semmoisen kommisjuunin. Kväänija saamelaismiljööt vaajithiin kans tämän, koska het toivothiin ette se antais äänen heile, kekkä oon itte kokenheet norjalaistamisen. Het haluthiin kans perustaat tietopohjan vaijenetusta tottuuesta. Isotinka laittaa lopulisen mandaatin tälle Staatin tottuuskommisjuunile vuona 2018. Tämän tehhään yhtheistyössä Saametingan ja kvääniin/norjansuomalaisten organisasjuuniitten kans. 5.4 Regiuunireformi Jyynikuussa vuona 2017 päätethiin ette Finmarkun ja Tromssan fylkit lyöhään yhtheen. Kummalaki fylkilä oon ollu prinsippi ette uusi fylkki pittää työtelä sen etheen ette lujittaat kvääniin/norjansuomalaisten kylttyyrii ja samfynnii nyt ja tulleevaisuuessa. ¶
6.1 Faakimiljööt Tromssan universiteetti – Norjan arktinen universiteetti Tromssan universiteetissa – Norjan arktisessa universiteetissa oon miljöö missä tutkithaan kväänin ja suomen kieltä ja kvääniin/norjansuomalaisten histuuriaa, kylttyyrii ja samfynnii. Siihen kuuluu kans kokhoonpanot ja tutkimusarkiivi. Tromssan universiteetti – Norjan arktinen universiteetti vastaa kans Kveenibliografian eestä.11 Tromssan universiteetti – Norjan arktinen universiteetti anttaa bachelorja masterin opinot kväänin ja suomen kielessä. Kväänin ja suomen bachelorila oon kaksi opintosuunttaa, yksi kväänin ja yksi suomen kielessä. Masterin opinot oon yhtheiset näissä kieliissä. Alattion kampus halluu tarjota kväänin kieltä universiteetin opettaajankoulutuksessa syksystä 2019 etheenkäsin. Komunaalija uuistusdepartementti oon antanu rahhaa tähän toimheen. Jos haluthaan ette usseemat tutkithaan kväänin ja suomen kieltä, niin oon tarvet perustaat stydenttistipendiitä ja usseemppii koulutuspaikkoi opettaajiile. Kainun institutti Kvensk institutt Kainun institutti – Kvensk institutt oon nasjunaalinen kväänin kielen ja kylttyyrin sentteri, minkä perustethiin vuona 2005 ja aukaisthiin vuona 2007. Institutti saapi perusavustuksen Kylttyyridepartementilta, ja sen mooli oon eistäät ja dokumenteerata kväänin kieltä ja kylttyyrii, jakkaat tiettoo niitten ympäri, ja lisätä kväänin kielen pittoo samfynnissa.12 Institutin styyri valittee jäsenet Kväänin kieltitinkhaan, joka tekkee päätöksii kväänin kielen normeerinkikysymyksissä. Varenkin museumi, Vesisaaren museumi, Ruijan kväänimuseumi* – Varanger museum, Vadsø museum, Ruija kvenmuseum Vesisaaren museumi – Ruijan kväänimuseumi oon se museumi, jolla oon eesvastaus kväänin histuuriasta ja kylttyyristä Finmarkussa. Jo vuona 1971 alkoi prusessi ette perustaat oman kväänimuseumin. Kevväilä vuona 2018 Varenkin museumi lähätti sööknaadin Kylttyyridepartementille (Nasjunaaliset kylttyyrirakenukset-oorninki – ordningen Nasjonale kulturbygg) ja Kliimaja miljöödepartementille. Siinä sööknaadissa hajethiin rahhaa ette uuistaat Vesisaaren NRK-rakenuksen ja tehhä tästä museumin. Se oon toivet ette Vesisaaren museumi – Ruijan kväänimuseumi tullee nasjunaaliseksi museumiksi, jolla oon eesvastaus kväänin/norjansuomalaisesta kylttyyristä ja histuuriasta Norjassa. Kväänin kielisentterit Finmarkussa Kommunaalija uuistusdepartementti oon antanu rahakuurttoo ette perustaat kaksi kielisentterii Finmarkkhuun: Vesisaarheen ja Porsankhiin. Kielisentterit tulhaan olemhaan täheliset elästyttämistyössä. Kielisentterit oon kielenpuhhuujiitten kohattelupaikka, ja net oon areena muun myötä kielipesile,13 tieonjakamisele, yhtheispelile sukupolviin kesken ja kväänin kielen raavhaittenopetuksele. Kielitinka Kielitinka oon kväänin kielen faakiorgaani. Kainun i nstitutin styyri valittee jäsenet. Kieliraati – Språkrådet Kieliraati työtelee sen eestä ette säilyttäät ja nostaat framile nasjunaaliset minuritettikielet kväänin, romanesin ja romanin. Norjan kielipulitikin yksi mooli oon ottaat vaarin näistä kielistä. Paikannimipalvelus – Kvensk stedsnavnstjeneste Kvääninkielinen paikannimipalvelus oon osa Norjan paikannimipalveluksesta, joka oon Kieliraatin alla. Kväänin paikannimipalvelus täkkää Finmarkun ja Tromssan fylkit. Kväänin paikannimipalvelus neuvoo paikannimilain jälkhiin nimiformusta ko komuunit ja muut viraliset orgaanit päätethään kunka kvääniin paikannimet kirjoitethaan. Paikannimipalvelus saattaa kans neuvoot kunka nimen annethaan, ja se vastaa kysymykshiin paikannimistä ja siitä kunka paikannimmii piethään. Finmarkun fylkinbiblioteekki– Finnmark fylkesbibliotek Finmarkun fylkinbiblioteekissa oon litteratuurin, kuvviin ja privaattiarkiiviitten kokhoonpanot, jokka muistelhaan kvääniin ja norjansuomalaisten samfynnielämästä, tradisjuuniista, histuuriasta ja kylttyyristä. Fylkinbiblioteekilla oon nasjunaalinen eesvastaus suomen biblioteekkipalveluksesta ja kväänin biblioteekkipalveluksen nettilaiasta, kvenskbibliotektjeneste.no. Finmarkun fylkinbiblioteekilla oon eesvastaus kuvviin säilyttämisestä, kuvviin kokkoomisesta ja kontemporaarisesta fotografeeringista kvääniin/norjansuomalaisten miljöissä. Fylkinbiblioteekki valvoo, deponeeraa ja säilyttää kvääniin/norjansuomalaisten laakiin ja yhistysten, bedriftiitten, persuuniitten ja perheitten privaattiarkiiviita – kvääniin/norjansuomalaisten olloin ensikäjenkalttiita ennen ja nyt. Fylkinbiblioteekki koordineeraa Finmarkun privaattiarkiivii, mihin kuuluthaan kans net kokhoonpanot joita valvothaan kvääniin/norjansuomalaisten faakimiljöissä ja museumiissa. Suomalais-norjalainen kylttyyriinstitutti - Finsk-norsk kulturinstitutt Suomalais-norjalaisen kylttyyriinstitutin perustethiin vuona 1997 ja se jakkaa tiettoo muun myötä suomenkielisestä litteratuurista. 6.2 Organisasjuunit Ruijan kveeniliitto – Norske kveners forbund Ruijan kveeniliitto – Norske kveners forbund oon koko maan täkkäävä organisasjuuni joka ottaa vaarin kvääniin interessistä. Liitthoon kuuluu kans koko maan täkkäävä nuoriinorganisasjuuni, Kveeninuoret.14 Liitto tekkee tivistä yhtheistyötä meänkielimiljöitten organisasjuuniitten kans Ruottissa. Kveeninuoret – Kvenungdommen Kveeninuoret oon kväänin nuoriinorganisasjuuni joka oon Ruijan kveeniliiton alla. Organisasjuuni työtelee nuoriin ihmisten ylppeyen ja kväänin identiteetin tietämyyen eestä. Kveenimaayhistys – Kvenlandsforbundet Kveenimaayhistys oon organisasjuuni mikä yhessä samanlaisten organisasjuuniitten kans Ruottissa ja Suomessa oon Kvänlandsförbund – Kveenimaanyhdistys. Kveenimaayhistys työtelee kielen elästyttämisen ja yhtheisen kväänipulitikin eestä Pohjaiskalotilla. Norjalais-suomalainen liitto – Norsk-finsk forbund Organisasjuuni ottaa vaarin norjalais-suomalaisten interessistä ja työtelee muun myötä sen eestä ette Norjan koulussa oon suomen kielen opetus. Organisasjuunila oon kans kontakti Suomen kylttyyriorganisasjuuniitten kans. Solgunn Hesjevollin dikti sen ympäri ette ottaat perimäkielen takaisin. Vesisaaren museumin – Ruijan kväänimuseumin näyttelystä. Kväänin ja suomen kieli oon tärkkee tuntomerkki ja identiteettiiluova assii. Norjalaistamisprusessin ja muderniseeringin tähen monet ei ennää puhu ommaa perimäkieltä. Se löyttyy kans eri meiningit siitä mitä norjalaistaminen oon tehny minuriteetille. Se oon toivet ette molemat kielet, sekä kvääni ja suomi, saahaan maholisuuen eistyyt. 7.1 Kväänin kieli Kväänin kieli oon öystämerensuomalainen kieli joka oon likheinen meänkielen (tornionlaksonsuomi) kans Ruottissa ja pohjaisten suomen kielen dialektiitten kans. Kväänin kielen tunnustethiin minuriteettikieleksi Norjassa vuona 2005. Norjalaistaminen ja ylheinen eistyminen samfynnissa oon tehneet sen ette kväänin kielen status oon tullu heikomaksi. ELDIA (European Language Diversity for All) prosjektin tutkimusresyltaatit näytethään ette kväänin kieli oon kovin uhattu, ja elävännä kielenä se oon vaarassa kuola poijes.14 Kahen viimisen sukupolven kielenpuhhuujiile se oon kohta menny poijes piosta. Ko kväänin kielen tila oon niin kriittinen, oon iso tarvet säilyttäät, eistäät ja revitaliseerata kielen. Norjan kielipulitikin mooli oon ette otama vaarin meän nasjunaalisista minuriteettikielistä. Mooli oon myötä usseissa isotinkamellingiissä, Norjan laissa ja määräyksissä, ja internasjunaalisissa sopimuksissa. Vuona 2011 annethiin Kieliraatile eesvastauksen nasjunaalisista minuriteettikielistä. Sen tehtäävä oon auttaat ette näitä kielii piethään enämen, ja lujittaat kieliin statusta.15 Assuujiitten ehotuksen resyltaattina päätti Finmarkun fylkintinka yhenmieliseti 29. oktuuperikuuta 2014 kuurota vaatimusta ette kväänin kielen nostethaan suojelutasalta II suojelutasale III Eurooppalaisessa regiuunitahi minuriteettikieliin ylheissopimuksessa (Den europeiske pakten om regionseller minoritetsspråk).16 Samanlaisen päätöksen oon kans tehty Tromssan fylkintingassa, usseissa komuuniissa Finmarkussa ja Tromssassa, ja Saametingassa. Kväänin kielitinka tekkee päätöksii kväänin kielen normeerinkikysymyksissä. Staatin esivallat saatethaan alkkaat selvittämhään ette käypikö laihiin nostaat kväänin kielen suojelutasan regiunaalisesti Minuriteettikieliin ylheissopimuksen jälkhiin. Semmoista oon kans tehty Korsikan ja Bretagnen kieliin kans Franskassa. Se oon kans tähelistä sovitella niin ette kaikissa vuosipykälissä oon hyvät olot kväänin ja norjansuomalaisen kylttyyrin ja histuurian ja kväänin kielen opetukselle. 7.2 Suomen kieli Kväänin kielelä oon minuriteettikielen status, ja internasjunaalisten sopimusten ja Norjan minuriteettipulitikin jälkhiin sillä oon oikkeus tarpheelishiin kuurtoja elästyttämistoimhiin. Tämä ei kuitenkhaan ole estet siihen, ette esivallat saatethaan kans kuurota kielelissii oikkeuksii sitä minuriteettijoukon ossaa varten, joka halluu pittäät suomen kieltä. Monet identifiseerathaan ittensä suomen kielen kans ja haluthaan oppiit suomee. Suomen kieli ittessä ei ole uhattu, mutta suomen kielen paikka norjalaisessa koulussa ja samfynnielämässä oon painostuksen alla. Suomen kielen säilytethään enniimitten sen tähen ko ihmisillä oon ollu kontakti Suomen kans, ja väkkee oon siirtyny Suomesta tänne kiini meän päivhiin saakka. Se oon toivet ette oppiija sais oppiit kans suomen kieltä koulussa. Sekä suomen ja kväänin kielelä pittää olla hyvä paikka tiimaplaanassa. 7.3 Perimäkieli opetuksessa Oikkeus valita suomen tahi kväänin kielen opetusta pittää jällätä koko koulunkäynin aijan. Tämä oikkeus pittää kans jällätä oppiijoita koko maassa, ko kväänit ja norjansuomalaiset asuthaan ympäri Norjaa. Suuntaplaana kväänin kielele 2017-2021 näyttää ette oon tarvet nostaat kompetansin ja rekryteerata opettaajiita kouluvärkin kaikissa tasoissa. Vuoen 2018 aikana Tietodepartementti aikkoo lähättäät kuulole lainmuutoksen, joka presiseeraa ette oppiijoila oon oikkeus oppiit kväänin tahi suomen kieltä, kt. opetuslaki § 2-7.17 Kaikissa tasoissa tarvithaan lissää oppimateriaalii. Lastentaras Lastentaras oon kovin tärkkee siinä ette lapset saahaan maholisuuen oppiit oman perimäkielen luonolisela tavala. Kielipesä, joka oon yksi lastentarhaan tyyppi missä lapset kuulhaan minuriteettikieltä koko päivän, saattaa olla hyvä tapa eistäät lapsiin kielenoppimista. Vanhiimet saahaan oppiit kieltä lapsiin kans. Suuntaplaana kväänin kielele 2017-2021 peekkaa siihen ette oon tarvet rekryteerata kielija kylttyyrityöhön lastentarhoissa, ja nostaat lastentarhoitten työteliijöitten kompetanssii. Kieliraatin kautta Koulutusdirektoraatti aikkoo laittaat materiaalii lastentarhaissiin kväänilapsile, niin ko lukkee Suuntaplaanassa kväänin kielele 2017-2021. Peruskoulu Opetuslaki anttaa niile Tromssan ja Finmarkun oppiijoile, keilä oon kväänin/norjansuomalainen tavusta, oikkeuen suomen kielen opetuksheen ko vähin kolme oppiijaa vaajithaan sen. Ko L97-reformin otethiin pithoon, niin faaki Finsk som andrespråk sai oman faakiplaanan. Tietoluppauksessa 06 (Kunnskapsløftet 06) kväänin ja suomen kielelä oon samanarvoinen paikka oppimiskielinä. Suomi/kvääni toisena kielenä oppiijoitten luku oon menny kovasti alaskäsin siitä saakka ko tämän oorningin otethiin pithoon. Norut-rapportti 14/2015 oon tutkinu syytä miksi niin oon, ja löyttää usseita vastauksii: koulunomistaaja oon antanu vailuuvan informasjuunin oikkeuksista ja tarjouksista, opettaajiitten kompetanssi vaihettellee, faakin paikka tiimaplaanassa (usseen käypi niin ette otethaan kväänin oppitiimat muista faakiista), ja ette oppiijoila oon vähemän motivasjuunii sen tähen ko paikalissamfynnin kielelinen kuurto oon heikko tahi vailuu kokonhansa.18 Jatkokoulu Usseet jatkokoulut annethaan suomen kielen opetusta toisena kielenä tahi vierhaana kielenä. Se tarvithaan oorningit mikkä lisäthään intressii ette usseemat valithaan kväänin tahi suomen kielen koulussa. Nämät oorningit saatethaan olla stipendioorningit, apu oppiijoitten reisuile ja koulutuksele, eli muut tavat mikkä tehhään faakin attraktiiviseksi. Kveeniluusit-oorninki 19 oon ollu myötä lujittamassa mutivasjuunin ja identiteetin tunnetta oppiijoissa. Luusioorninki pittää tulla viraliseksi eesvastaukseksi, samhaan laihiin ko saamelaisten opastajiitten kans. Se pittää käyä laihin valita kväänin tahi suomen kielen koko maassa. Sielä missä ei ole fasta kväänin ja suomen kielen opetustarjous, niin oppiijat saatethaan käyä nettikouluu tahi oppiit kieltä kaukhaisopetuksen kautta. Yksi Finmarkun jatkokouluista pittää saaha suomen ja kväänin kielen resyrsikoulun statuksen. Raavhaittenopetus Raavhaittenopetus oon kovin tärkkee tarjous niile, kukka ei ole aijemin saanheet oppiit ommaa perimäkieltä. Raavhaittenopetus saattaa anttaat vanhiimiile pareman maholisuuen vieä kielen etheenkäsin omile lapsile. Komunaalija uuistusdepartementti oon plaanaperiuudissa 2017-2021 tutkinu maholisuuksii kväänin kielen raavhaittenopetuksen oorningille. Departementti oon vuona 2018 antanu kuurttoo kahtheen kielisentterhiin Finmarkussa; yksi Porsangissa ja yksi Vesisaaressa. Kielisentterit tulhaan olemhaan tärkkeet raavhaittenopetuksessa, kontaktissa sukupolviin kesken ja tieonjakamisessa. ¶
7.4 Strategiat • Työtelä sen eestä ette kaikki oppiijat Finmarkun jatkokouluissa tiiethään ja opithaan enämen kväänin/norjansuomalaisen kylttyyrin ja histuurian ympäri. • Työtelä sen eestä ette yksi Finmarkun jatkokoulu saapi suomen ja kväänin kielen resyrsikoulun statuksen. • Työtelä sen eestä ette Kveeniluusit – Kvenske loser tullee nasjunaaliseksi toimeksi, niin ette jajethaan tiettoo kvääniin ympäri nuoriinkouluissa ja jatkokouluissa. • Turvata kväänin ja suomen faakin paikan peruskouluissa ja jatkokouluissa, ja stimyleerata oppiijoita valittemhaan kväänin tahi suomen kielen. • Työtelä sen eestä ette kvääni-/norjansuomalaiset lapset saahaan maholisuuen oppiit ja eistäät ommaa perimäkieltä, ja ette vanhiimet saahaan oppiit kväänii tahi suomee yhessä ommiin lapsiin kans, ja sillä tavala kuurota lapsiin kieleneistystä lastentarhaassa ja koulussa. • Stimyleerata ette tullee lissää produksjuunii missä kväänin/norjansuomalainen kylttyyri oon teemana Kylttyyrisessä koulusäkissä. ¶
Tässä näjemä osaresyltaatin kahenvuotisesta biilateraalisesta vieraskynstiprosjektista “Kven connection” kväänin/norjansuomalaisen minuriteetin ympäri. Prosjekti oon yhtheistyöproduksjuuni Vesisaaren museumin – Ruijan kväänimuseumin*, Vesisaaren kynstiforeeningin ja Taike Arts Promotion Centre Finlandin (Taiteen edistämikeskus) välilä. ¶
8.1 Kväänin/norjansuomalainen litteratuuri Se löyttyy joukon paljon litteratuurii jota saatethaan käskeet kvääniksi, ko niissä käsitelhään teemoi kvääniistä/ norjansuomalaista, tahi ko kirjailiija kirjoittaa kvääniksi. Se saatethaan tehhä eroituksen tradisjunellin litteräärisen toimen (suulinen diktinki, muistelukset, uskonolliset tekstit, laulut) ja uueman litteräärisen toimen välilä (sievälitteratuuri, lukema-/oppikirjat, tekstikokhoonpanot).20 Kirjailiijat Finmarkussa kekkä oon kirjoittanheet litteratuurii kvääniksi oon Alf Nilsen-Børsskog (romaanit, lyrikki), Agnes Eriksen (oppikirjat, lastenkirjat) ja Solgunn Hesjevoll (muistelukset). Kväänin/norjansuomalaissii teemoi käsitelhään assiipruusassa ja sievälitteratuurissa norjan kielelä muun myötä näitten kirjaliijoitten kirjoissa: Ingeborg Arvola, Hans Kristian Eriksen, Idar Kristiansen, Olav Beddari (antoi ulos kans tekstiitä suomeksi), Thor Robertsen ja Henry Pedersen. Se oon kirjoitettu litteratuurii kvääniin/norjansuomalaisten ympäri monissa sjangeriissa, niin ko vanhemissa ja uuemissa reisukuvvauksissa, paikalishistuurialisissa publikasjuuniissa ja tutkimuslitteratuurissa. Olletikki vuoen 1970 jälkhiin kväänin kieli, kylttyyri ja histuuria oon tulheet omiksi tutkimusaloiksi. Tämän resyltaattina oon annettu ulos kirjoi. Kans Suomessa oon annettu ulos paljon litteratuurii kväänin/norjansuomalaisten oloista, sekä sievälitterääristä ja faakilitterääristä. Jokku täheliset tutkiijat, kekkä oon työtelheet kvääniin/ norjansuomalaisten olloin kans, oon muun myötä Kaisa Maliniemi, Venke Olsen, Pia Lane, Irene Andreassen, Einar Niemi ja Teemu Ryymin. Kvääninkielistä litteratuurii ei ole paljon tähän saakka. Tarvithaan toimet jokka inspireerathaan litterääristä originaaliproduksjuunii ja kääntämistointa, niin ko kirjoittamiskyrsit ja kääntämiskyrsit, ja tässä pittää freistata saaha nuoret myötä. Tarvithaan kans kuurto-oorningit publikasjuuniile tahi kirjailiija-opinoile. Kväänin litteratuurii ei räknätä myötä Kylttyyriraatin litteratuurin ostamisoorninkhiin, jos kirja ei ole kaksikielinen (norjakvääni). ¶
Pohjaisnorjalainen litteratuuristrategia 2017-2021 (Nordnorsk litteraturstrategi 2017-2021), jonka kolme pohjaisinta fylkinkomuunii oon päättänheet, oon perustannu toimikeinot jokka tulhaan kans jällämhään kvääninkielistä litteratuurii. Joka vuosi piethään jakkaat työstipendiitä ja stimyleerinkirahhoi, niin ette pohjaisnorjalaiset kirjailiijat saahaan promoteerata itteensä nasjunaalisissa ja internasjunaalisissa areenoissa. Se oon puutet ette kvääniin/norjansuomalaisten histuurian ja kylttyyrin oon tyhä pinnalisesti käsitelty leksikuuniissa, nettiresyrsiissä ja histuuriankirjoissa. Tieto kväänin/norjansuomalaisen minuriteetin ympäri vailuu liika paljon ylheisesti samfynnissa. Hääymä stimyleerata ette laitethaan uutta ja aktuellii litteratuurii ja oppimateriaalii näistä faakialoista. 8.2 Biblioteekki ja litteratuurin jakaminen Finmarkun fylkinbiblioteekilla oon nasjunaalinen eesvastaus Finsk bibliotektjenesten eestä, jossa oon suomenkielinen litteratuurikokhoonpano, mitä kaikki Norjan suomenkieliset saahaan pittäät. Finmarkun fylkinbiblioteekki ostaa ja jakkaa kans kvääninkielistä litteratuurii Finmarksbiblioteketin kokhoonpanhoon. Kväänin biblioteekkipalvelu 2015-prosjekti Finmarkun fylkinbiblioteekissa, Tromssan fylkinbiblioteekissa, Raisin bibliote-ekissa ja Universiteetinbiblioteekissa Tromssan universiteettissa – Norjan arktisessa universiteetissa (UiT– Norges arktiske universitet) päätti ette tarvithaan oman palveluksen ette jakkaat kvääninkielistä litteratuurii ja litteratuurii kvääniin/norjansuomalaisten ympäri. Finmarkun fylkinbiblioteekki oon kattonu tämän prosjektin pörhään ja perustannu nettilaian kvenskbibliotektjeneste.no vuona 2017. Universiteetinbiblioteekilla Tromssan universiteetissa – Norjan arktisessa universiteetissa oon eriliikainen eesvastaus kväänin ja suomen kielen eestä, ko Norjan arktinen universiteetti oon ainua korkkeempi koulutusinstitusjuuni jonka faakipurteföljissä oon kvääni ja suomi. Universiteetinbiblioteekilla oon kans eestvastaus Kvensk bibliografi – Kveenibibliografian eestä, mikä oon tärkkee faakilinen resyrsi. Pohjaisnorjalainen litteratuuristrategia 2017-2021 (Nordnorsk litteraturstrategi 2017-2021) sovittellee ette Nordlandin, Tromssan ja Finmarkun biblioteekit jajethaan aktiviisesti pohjaisnorjalaista litteratuuri, mihin kuuluu kans kväänin/norjansuomalainen litteratuuri. Kväänin/norjansuomalainen litteratuuri oon luonolinen osa Finmarkun litteratuurifestivaalin programii, jonka Finmarkun fylkinbiblioteekki arrangeeraa. Usseet komunaalit biblioteekit, niin ko Porsangin biblioteekki, otethaan vaarin kväänin litteratuurista ja kylttyyristä omassa jakamistyössä. Halluuma laittaat yhtheistyössä aktööriitten kans omat jakamisprogramit kväänin/ norjansuomalaista litteratuurii varten, ja ottaat pithoon usseemppii areenoita. 8.3 Kynsti, musikki, teatteri ja filmi Kynsti, musikki, teatteri ja filmi oon eriliikaisen täheliset ette tehhään näkkyyväksi ja nostethaan tietämystä kväänin/norjansuomalaisen kylttyyrin ja samfynnielämän ympäri. Usseemat aktöörit, sekä profesjunellit ja amatöörit, työtelhään kväänin/norjansuomalaisen kynstiproduksjuunin kans. Nykyiset kuurto-oorningit oon pietty, ja viimi vuosina oon kans saatettu söökätä prosjektirahhaa Komunaalija uuistusdepartementilta. Prosjektiita, joihon kuuluu kväänin kynstija kylttyyrihaamui, oon viety läpi muun myötä Kainun institutissa, Varenkin museumissa, Vesisaaren museumin – Ruijan kväänimuseumin osassa ja Finmarkun Scenessä. Yksi eksemppeli tällaisesta prosjektista oon Sonja Siltalan näyttelysja kirjaprosjekti Tunturin ja meren kansa – Fjellets og havets folk (2007). Muut eksemppelit oon Kainun institutin prosjekti Uuet laulut/Odda lavlagat/Nye sanger (2009-2012) ja Kuka mie ole? Hvem er jeg? (2012-2013), Scene Finmarkun musikkiprosjekti Finnmarksoratoriet – Der dagen er nattens bror (2004, 2017), Vesisaaren museumin – Ruijan kväänimuseumin vierasvaihettamisprosjekti Kven Connection (2016-18) yhtheistyössä Vadsø kunstforeningin ja rovaniemiläisen Taiken kans. Hammerfestilainen Kåre Kivijärvi oli kuvajournalistikin ja fotokynstin piuneeri kuka tunsi omat juuret eriliikaisen hyvin. Hän oli tivhiisti kontaktissa Suomen kynstnarimiljöitten kans. Filmin mailmassa Anstein Mikkelsenin usseet filmit kuvathaan kvääniin olloi, niin ko Kađonu loru (2005), Det tause folkets stille død? (2006), Jakten på Soria Moria (2007), Äitin sanat – Mors ord (2009) ja Under en annen himmel (2014). Sirkka Seljevold teki 2007 dokumentaarifilmin The language of my heart – Sydämen kieli, joka muistelee Tromssan universiteetin Norjan arktisen universiteetin ensimäisen kväänikyrsin studenttiin ympäri. Finn McAlindenin filmissä The secret language (2015) puhutelhaan usseita kväänii heän suhtheesta kväänin kielheen. McAlinden ottaa kans ylös kielen nykyisen tilan. Tarvithaan toimet jokka inspireerathaan ja nostethaan framile uuet kväänin/norjansuomalaiset kynstiprosjektit ja kylttyyrihaamut, ja joita saatethaan jakkaat lapsiin ja nuoriin kans, esimerkiksi Kylttyyrisen koulusäkin kautta. Se oon kans tärkkee auttaat ette isot maanosaninstitusjuunit, niinko Hålogaland Teater ja Festspillene i NordNorge, huomathaan enämpi kväänin/norjansuomalaisen kylttyyrin. Tämä tapattuu parhaiten yhtheispelissä usseemppiin aktööriitten kesken, jokka yhessä tehhään sen ette tullee isompi fookus kväänin kielen ja kväänin/ norjansuomalaisen kynstin ja kylttyyrin pääle. Fylkinkomuuni saattaa regiunaalisenna eistysaktöörinnä muun myötä stimyleerata siihen ette lisäthään tietoproduksjuunii ja isonethaan nettiverkon. Tämä saattaa paranttaat pääsyn kväänin/norjansuomalaishiin kynstiproduksjuunhiin ja kans produksjuuniin kvaliteetin. Tääpänä vailuthaan kovin tällaiset produksjuunit. Jos tämä osa kylttyyriperimästä saa lissää huomaamista, lissää produksjuunii ja pareman kvaliteetin, niin toivet oon ette regiuunin isot kynsti-institusjuunit ja festivaalit otethaan sen myötä programhiin. 8.4 Lapset ja nuoret Lapset ja nuoret oon eriliikaisen tähelinen moolijoukko kaikessa työssä kvääniin/norjansuomalaisten assiitten kans. Jos uuet sukupolvet ei saa kielelistä ja kylttyyristä kompetanssii, ei kylttyyri elä tulleevaisuuessa. Minuriteettilapset hääythään saaha oppiit omasta kylttyyristä ja kielestä, ja ottaat osan hyvhiin kylttyyrielämykshiin, joitten pohja oon oma identiteetti ja oma tavusta. Luusioorninki nuoriin kans ja heiän eestä saattaa näyttäät heile hyvät rollimodellit ja lujittaat heän identiteettii. Luusioorninki pittää tulla fasta oorninki, ja saaha staatilisen finansieeringin, samhaan laihiin ko oon saamelaisten opastajiitten kans. Se pittää kans täkätä koko maan. Kylttyyrinen koulusäkki oon toinen oorninki joka saattaa lisätä tiettoo lasten ja nuorten kesken kvääniin/norjansuomalaisten kylttyyrin ympäri. Se oon tähelistä ette lapset ja nuoret saahaan tietämystä ja ymmärystä muista minuriteettijoukoista ja heän kylttyyristä, sekä nasjunaalisesti ja internasjunaalisesti, esimerkiksi kylttyyriyhtheistyön ja vaihettamis-/ vierailuoorningiitten kautta. Se ette lujitethaan yhtheistyön meänkieli-miljöön kans saattaa olla yksi semmoinen toimi. Kaikki lapset ja nuoret, kylttyyrisestä tavustasta perustamatta, piethään oppiit kvääniistä/ norjansuomalaisista ja heän kylttyyristä lastentarhaassa ja koulussa. Se oon iso tarvet kvääninkieliselle lasten ja nuorten litteratuurile. Kans tässä saatethaan satsata ette käänethään litteratuurii muista kielistä. Kielenoppimisessa oon tähelistä ette lapset ja nuoret saatethaan lukkeet monenlaissii tekstiitä, jokka passathaan heän tasale. ¶
8.5 Strategiat • Eistäät kväänin biblioteekkipalvelusta • Työtelä sen etheen ette kväänin litteratuuri näkkyy, ja ette sitä jajethaan kansanbiblioteekiissa. • Perustaat kuurto-oorningit ette käänttäät ulkomaalaista litteratuurii, jossa muistelhaan kvääniistä/norjansuomalaisista ja kvääniin/ norjansuomalaisten oloista. • Tehhä helpomaksi luoa uutta ja olla kreatiivinen kväänin/norjansuomalaisen kynstin ja kylttyyrin suhtheen. • Kuurota prosjektiita kvääni-/norjansuomalaissii lapsii ja nuorii varten. • Stimyleerata ette perustethaan kuurto-oornigit kvääninkielistä litteratuurii, kynstii, filmii, musikkii, tanssaamista ja teatterii varten. ¶
Eteläsatamassa Vuoreassa olthiin paljon assuujiita keilä oli suomalainen tavusta. Yksi eksemppeli tästä oon Ronthintalo jonka fiskari Thomas Jacobsen pykkäs vuosina 1865-66. Hiljemin talon omisti kuusamolainen Johan Henrik Ronthi, kenen jälkhiin talo oon saanu nimen. Talo oli suuriin laikkotalo Eteläsatamassa, ja enimästi assuujiila oli suomalainen alkupörä. Ronthintalo päässee nyt myötä prusjekthiin missä jajethaan tiettoo vanhoin pytingiitten restaureeringista ja sikringistä. Prusjektii ohjaa Vardø Restored yhessä Vardø og Vardøhus museumsforeningin kans mikä kuuluu Varenkin museumhiin. Kalttii: Vardø Restored. ¶
9.1 Kylttyyrimuistot Kväänin/norjansuomalaisten kylttyyrimuistot kuuluthaan jo Finmarkun fylkinkomuunin työhön kylttyyrimuistoin ja kylttyyriperinön kans. Tääpänä oon tyhä 6 kväänin kylttyyrimuistoo rauhoitettu Norjassa, ja 5 niistä oon Finmarkussa. Rahoitetut rustingit oon Bietilægården, Tuomainengården, Kumpulagården, Vesisaaren vanhaa rukkoushuonet, eli «Det gamle bedehuset», ja Holmengrån lohikylä Etelä-Varenkissa. Lisäksi työtelhään ette saatethaan laittaat ylinäkymän ja registreerata muita kväänin/norjansuomalaissii kylttyyrimuistoi, ja jakkaat tiettoo näitten ympäri komuuniile plaana-assiissa. Se oon synti ette kylttyyrimuistolaki ei jällää kvääniin/ norjansuomalaisten kylttyyrimuistoi. Laki suojelee automaatisesti kylttyyrimuistot jokka oon vanhemat ko vuoelta 1537, ja saamelaisten kylttyyrimuistot jokka oon vanhemat ko vuoelta 1917. Sen tähen oon tähelistä ottaat vaarin kväänin/norjansuomalaisista kylttyyrimuistoista uussiin rauhoittamispäätöksiin kautta. Halluuma kans työtelä sen etheen ette kylttyyrimuistolain rauhoituksen raja vuoelta 1917 jällää kans kvääniin /norjansuomalaisten kylttyyrimuistoi. Vuosina 2017-2018 oon fylkinkomuuni myötä Riikinantikvaarin työssä rauhoitusstrategian kans, ja kans heän prosjektissa nasjunaalisten minuriteettiin kylttyyrimuistoi varten. Riikinantikvaari tekkee ylinäkymän kväänin/norjansuomalaisista kylttyyrimuistoista ja tähelisistä kylttyyrimuistotyypiistä. Tämä ylinäkymä luo sitte pohjan rauhoitusehotukselle valittui kylttyyrimuistoi varten.21 Siihen otethaan myötä kylttyyrimuistot sekä Finmarkussa ja Tromssassa, ja se oon tärkkee ette saahaan myötä kylttyrimuistoi usseista paikoista. Riikinantikvaari tekkee työtä yhessä kvääniin/ norjansuomalaisten yhistyksiin ja fylkinkomuuniin kans, ja oon ollu useeman kerran tutkimusreisula Finmarkussa ja Tromssassa fylkinkomuuniin kans. Prosjekti kartoittaa nykyiset kylttyyrimuistotyypit, niin ko maanpruukija rakenusmiljööt, tervahauat, turvetalat ja kulkematiet. Se oon ollu aikomus laajenttaat kylttyyrimuistosanan, niin ette se täkkää kans objektit joita emmä ole alkupöräisesti hunteeranheet ette net kuuluttais kväänin/norjansuomalaisten kylttyyrimuisthoin. Tässä yhtheyessä saatama mainita Alattion rahtuindustrin ja Kaivuonon kruuvan kylttyyrimuistot. ¶
Paikannimet oon kans immateriaalinen kylttyyriperintö jonka oon tärkkee tehhä näkkyyväksi. Tässä kolmikielinen tiesjiltti Vesisaaren komuunissa. Kvääninkieliset paikannimet koristethaan Vesisaaren museumin – Ruijan kväänimuseumin ulkopuolta. ¶
9.2 Museumit ja arkiivit Museumit ja arkiivit oon iso resyrsi ko jajethaan ja lisäthään tietämystä kväänin/norjansuomalaisen kylttyyrin ja histuurian ympäri. Vesisaaren museumila – Ruija kväänimuseumila, joka oon Varenkin musemin yksi osa, oon erityinen eesvastaus kvääniistä/norjansuomalaisista Finmarkussa, ja se tekkee tutkimusyhtheistyötä laakissa Tromssan universiteetin – Norjan arktisen universiteetin kans. Muut fylkin museumit jokka työtelhään kväänin/ norjansuomalaisen histuurian kans, oon Alattion museumi ja RiddoDuottarMuseat – Porsangin museumi. Tromssan museumi – Universiteetin museumi (Tromsø museum – Universitetsmuseet) oon se, jolla oon kokhoonpanot joissa oon tavaroita, kuvvii ja tutkimusarkiivi. Museumi oon tähelinen resyrsi kväänin/norjansuomalaiselle kylttyyrille koko Pohjais-Norjassa. Finmarkun fylkinbiblioteekilla oon eesvastaus ette koordineerata privaattiarkiiviitten verkkoo Finmarkussa. Privaattiarkiiviitten kokhoonpanot oon fylkinbiblioteekissa, museumissa, Interkommunalt arkiv Finnmark (IKAF) ja Staatinarkiivissa Tromssassa. Nettiverkossa oon prosjektiita missä kovothaan materiaalii, niin ko vaikka prosjektissa Vi er også her! Synliggjøring av glemte grupper. Finmarkun fylkinbiblioteekissa ja Finmarkun museumissa oon kuvakokhoonpanot ja arkiivit missä oon kväänin/ norjansuomalainen sisälys. Tähän laihiin meilä oon materiaalii mistä plokata privaatiitten kvääniin/norjansuomalaisten samfynniaktööriitten jälkhiin, ja saatama tehhä nämät näkkyyviksi ja jakkaat niistä tiettoo. DigitaltMuseum oon kuvamateriaaliitten yhtheinen jakamisfooruumi, ja arkiiviportaali Asta oon privaattiarkiivin jakamisfoorumi. 9.3 Ei-materiaalinen kylttyyriperintö 17. januaarikuuta vuona 2007 Norja ratifiseeras UNESCOn konvensjuunin Konvensjuuni 17. oktooperikuuta vuona 2003 ei-materiaalisen kylttyyriperimän suojelusta. Konvensjuuni oon tärkkee, ko sen kans lujitethaan tietämystä ja suojeluu alkupöräiskanssoin ja nasjunaalisten minuriteettiin kylttyyriperinöstä. Norjassa Kylttyyridepartementilla oon eesvastaus siitä ette konvensjuunin panhaan alule. Norjan UNESCO-kommisjuuni selittää mitä ei-materiaalinen kylttyyriperimä meinaa: Kieli, performance-kynsti, sosiaaliset tavat ja skikat, tradisjunellin käsityön taijot, rituaalit, tieto ja taijot jokka kuuluthaan luonthoon oon eksemppelit ei-materiaalisesta kylttyyriperinöstä. Monile kansanjoukoile se oon juuri ei-materiaalinen perimä joka oon identiteetin kalttii, jolla oon histuurialinen pohja. Filosofian, arvot ja ajattelutavat viehään etheenkäsin suulisesti, kielen ja muitten ei-materiaalisten kommunikasjuunitappoin kautta. Tämän pohjan pääle oon samfynnin rakenettu.22 Finmarkussa kvääniin/norjansuomalaisten eimateriaalinen kylttyyriperintö näkkyy tradisjunellisissa käsityötaijoissa niin ko venheen pykkäämisessä, kutomamönsteriissä, pukkuin neulomisessa, hirsipykkäämisessä, rauttiintyössä ja snikkarintyössä, ja kans lauluja musikkitradisjuunissa, ruokatradisjuunissa, saunatradisjuuniissa ja paikannimissä. Kieli oon tähelinen työkalu ko jajethaan ei-materiaalista kylttyyriperinttöö. Lisäksi kieli oon tärkkee ko viehään ei-materiaalisen kylttyyriperinön etheenkäsin tulleevalle sukupolvele. Suuliset muistelukset, eeventyyrit ja sanaparret kuuluthaan ei-materiaalisheen kylttyyriperinthöön. Museumin silmissä ei-materiaaliset kylttyyrimuistot oon sama täheliset ko fyysiset kokhoonpanot. Se oon tärkkee lujittaat kvääniin/norjansuomalaisten kylttyyriperinttöö, niin ette sen säilyttämisen ja käytön ehot oon hyvät kans tulleevaisuuessa. Tääpänä tehhään faakilista työtä tämän kans, muun myötä prosjektissa Kvääniin/norjansuomalaisten ei-materiaalinen kylttyyriperintö Varenkissa (Kvensk/norskfinsk immateriell kulturarv i Varanger) jonka Varenkin museumin Vesisaaren museumi – Ruijan kväänimuseumi viepi läpi yhtheistyössä Norjan teknilis-luonontietheelisen universiteetin (Norges teknisk-naturvitenskapelige universitet NTNU) ja Ruijan Kveeniliiton – Norske kveners forbund kans,23 ja prosjektissa Intangibilization, Materializations and Mobilities of Kven Heritage: Contemporary Articulations in Fields of Family, Museums, and Culture Industry, joka oon yhtheistyö Tromssan universiteetin – Norjan arktisen universiteetin, Varenkin museumin Vesisaaren museumin – Ruijan kväänimuseumin ja Nicolaysen Filmin kans.24 9.4 Paikannimet Paikannimet näytethään meile tien, niin ette saatama orienteerata mailmassa. Net oon kans kieleliset kylttyyrimuistot. Paikannimilä oon oikkeus samhaan suojelhuun ko vanhoila rakenuksila ja tingoila. Dokumenteeratut paikannimet oon ei-materiaalinen kylttyyrimuisto ja nasjunaalinen rikkhaus, jota pittää suojela ja vieä etheenkäsin. Kvääninkieliset paikannimet muistelhaan asettumisesta, elämäkeinosta ja kylttyrisestä yhtheenkuulumisesta meän maanoshaan läpi monet saat vuoet. Viraliset ja privaatit monenkieliset sjiltit oon selvä merkki yhen alan monenkielisyyestä ja kylttyyrisestä monipuolisuuesta.25 Tääpänä löyämä kväänin paikannimmii usseissa komuunissa Finmarkussa ja Pohjais-Tromssassa. Finmarkussa Alattion, Porsangin, Tenon, Etelä-Varenkin, Vesisaaren ja Vuorean komuuniissa oon viljasti kväänin paikannimmii. Monet näistä kväänin paikannimistä oon tyhä kväänin tahi suomen kielen puhhuujiitten piossa, ko taas toiset nimet oon laajemin tunnetut, niin ko Vesisaari (Vadsø), Pyssyjoki (Børselv), Pykeijä (Bugøynes) ja Kirkkoniemi (Kirkenes).26 Paikannimilain – Lov om stadnamn – mooli oon säilyttäät paikannimet kylttyyrimuistoina ja anttaat yhtheiset reekelit siitä kunka paikannimet kirjoitethaan viralisesti. Kylttyyridepartementti valittee paikannimikonsulentit norjankielissii ja kvääninkielissii paikannimmii varten. Norjankielinen ja kvääninkielinen paikannimipalvelus oon Kieliraatin alla. Paikannimipalvelus – Kvensk stedsnavntjeneste redigeeraa ja ylösdateeraa Kväänin paikannimidaattabaasin (www.kvenskestedsnavn.no), joka oon osa Kieliraatin paikannimipalveluksesta. Paikannimilaissa §1 kolmanessa osassa seissoo: “Lova gjeld når organ for stat, fylkeskommune og kommune skal fastsetje stadnamn eller skrivemåten av dei, eller bruke dei i tenesta.” Erityisesti se ette paikannimilaki jällää sillon ko viraliset orgaanit piethään paikannimmii, oon tyhä vähän tunnettu. Tämä jällää esimerkiksi ko laitethaan informasjuunikarttoi, tahi merkathaan polkkui sjilttiilä. Kieliminuriteetin jäseniilä saattaa olla eri meiningit nimmiin antamisesta ja kunka paikannimet kirjoitethaan, mutta paikannimilain fookus oon siinä, ette kunka nimet sanothaan paikan päälä. Kväänin paikannimet tarvithaan eriliikaisen suojelun. Minuriteettikielen osina net oon painostuksen alla. Kväänin paikannimilä oon suojelu paikannimilain jälkhiin, mutta tyhä harvat nimet oon tulheet myötä kartthoin, ja vielä harvemat tiesjiltthiin.27 Finmarkun fylkinkomuuni meinaa ette se oon tähelistä suojela paikannimet samhaan laihiin ko kylttyyrimuistot, niin ette net säilythään ja tehhään näkkyyviksi. ¶
9.5 Strategiat • Kuurota jakamistoimii kväänin/norjansuomalaista kylttyrii, histuuriaa ja samfunnielämää varten, eriliikaisesti lapsii ja nuorii kohthaan. • Jatkata työn, missä registreerathaan kväänin/ norjansuomalaiset kylttyyrimuistot. • Työtelä sen etheen ette kylttyyrimuistolain rauhoitusraja vuoelta 1917 jällää kans kväänin/norjansuomalaissii kylttyyrimuistoi. • Lujittaat ja konkretiseerata kylttyyrimuistosuojelun kväänin/norjansuomalaissii kylttyyrimuistoi varten. • Olla toimiija siinä ette kväänikylttyyri museumiissa saa hyvät eelytykset. • Turvata ette meilä oon hyvät arkiivit privaatiitten kvääniin/norjansuomalaisten samfynninaktööriitten jälkhiin, ja kans ette nämät tehhään näkkyyviksi ja tunnetuiksi. ¶
Susiaalinen meedia saattaa olla helppo ja effektiivinen tapa tehhä kväänin/norjansuomalaisen kylttyyrin ja samfynnielämän näkkyyväksi. Tässä markkeerathaan Kväänikansan päivää Sentraaliadministrasjuunissa Finmarkun fylkinkomuunissa vuona 2018. Rahtuhytät Peskassa. Hytät oon siiretty, alkupöräisesti net seisothiin rahturotkon likelä ja niissä työtelthiin ja kans asuthiin. Teemana fotograaffi Jaakko Heikkilän monissa kuvissa oon minuriteetti ja kylttyyrinen identiteetti. Tässä hän muistelee yhen prusjektin ympäri missä hän oon pitäny meänkieltä omassa työssä. Vuona 2017 Heikkilälle annethiin Barentsin kylttyyristipendin hänen rajanylittäävästä kynstija kylttyyrityöstä. Kvääniviikola 2016 tehhään oppiijat sjilttiitä joissa oon kvääninkieliset paikannimet. Tässä klassi 5C Vesisaaren lastenkoulusta. Tieätkö mitä nämät kvääninkieliset paikannimet oon norjaksi? Alattionrahtu Peskassa. Trond Strifeldt näyttää kunka rahtui katkaisthaan. ¶
10.1 Internasjunaalinen yhtheistyö Finmarkun fylkinkomuunin selvä mooli oon tehhä yhtheistyön kanssoin välilä maholiseksi. Tähelisimät toimikeinot tässä tappauksessa oon Barentsin yhtheistyö ja Pohjaiskalotin yhtheistyö. EU-programit, missä koulut tehhään yhtheistyötä, tahi oppiijat kylästelhään muitten minuriteettijoukkoin tykönä Euroopassa, saatethaan olla hyvä tapa lujittaat identiteettii ja yhtheenkuulumista. Prosjektit, missä tehhään yhtheistyötä sekä jajethaan kokemuksii ja tiettoo muitten minurieettijoukkoin kans Pohjalan ulkopuolela, saatethaan lujittaat ja tehhä kväänin kielen ja kväänin/norjansuomalaisen kylttyyrin näkkyyväksi. Norrbottenin läänilä oon usseita valvomiskomuuniita meänkieltä varten. Se saattaa olla eriliikaisen kannattaava tehhä yhtheistyötä Tornionlakson komuuniitten ja miljöitten kans, missä työtelhään systemaattisesti ette lujittaat meänkielen paikkaa kylttyyrija samfynnielämässä. Finmarkun fylkinkomuuni teki vuona 2017 yhtheistyösopimuksen Lapplandin regiunaaliraatin kans Suomessa.29 Sopimuksheen kuuluu muun myötä turismi, elämänkeino ja kylttyyri, ja tämän alle vielä litteratuurija biblioteekkiyhtheistyö. Usseitten toimiin päämoolijoukko oon lapset ja nuoret. 10.2 Kvääniin/norjansuomalaisten assiit meediassa Kvääniin/norjansuomalaisten assiit oon tyhä vähän näkkyyvät meediassa. Raadiossa, TVssä ja muissa meedioissa kuuluu harvoin kväänin ja suomen kieltä. NRK P2ssa oli usseitten vuossiin aijan 12 minuutin suomenlähätys kerran viikossa, eli Finsksendinga, joka täkkäs Pohjais-Norjan. Nyt oon sen sijhaan tullu nettilaita www.nrk.no/kvensk/. Riikinmeedioissa oon tyhä vähän uutismateriaalii missä otethaan ylös kvääniin/norjansuomalaisten histuurian ja samfynnielämän. Yksi syy siihen saattaa olla journalistiin tietotasa ja redaksjuunin prioriteeringit. Ruijan Kaiku-aviisin perustethiin vuona 1995 ja se tullee ulos joka viies viikko. Sen mooli oon olla ittenäinen uutisaviisi kvääniile, norjansuomalaisile ja suomalaisile Norjassa. Ruijan Kaiku saapi kuurttoo staatin budsjetin kautta. Finmarkun fylkinkomuunilla oon oma nettilaita kväänin/ norjansuomalaissii assiita varten; https://www.ffk.no/kultur/kvensk-norskfinsk/. Fylkinkomuuni saattaa tehhä kvääniin/norjansuomalaisten olot näkkyyvämmäksi meediaja tietotyön avula omissa pulitikkialoissa. 10.3 Kylttyyrielämänkeino ja turismi Kylttyyrielämäkeino ja turismi, jonka pohjana oon monikielinen Finmarkku ja kväänin/norjansuomalainen kylttyyri ja histuuria, oon jotaki missä oon iso potensiaali. Saamelainen turismi ja kylttyyrielämänkeino oon ollu eistyksessä pitemän aijan, mutta kväänin/ norjansuomalainen kylttyyri ja histuuria oon enämenki ollu ylheisesti piossa markkinaviemisessä. Tyhä harvat kväänin/norjansuomalaisprofiiliset aktöörit oon vienheet konseptii etheenkäsin ja tarjonheet elämyksii missä pohjana oon kväänin/norjansuomalainen kylttyyri ja histuuria. Yksi hyvä ja läpityötelty konsepti oon Elsa Haldorsenin Bugøynes Opplevelser Etelä-Varenkin komuunissa. Firma oon monen vuoen aijan pitäny norjansuomalaisen kylttyyrin ja histuurian kauppamielessä, ja satsanu tämän pääle. Muita eksemppeliitä oon Alattion rahun histuurian jakaminen ja Kventunet Porsangissa. Finmarkun museumit oon tärkkeet turistimoolit. Tavalisesti museumiissa oon käyny joukon paljon vierhaita, kans suomalaissii turistiita. Suomenkielinen opastus ja profileerausmateriaali suomeksi, ja hiljemin kans kvääniksi, oon osa tarjouksesta. Museumit annethaan kans ulos monikielissii publikasjuuniita kväänin/norjansuomalaisten teemoin ympäri. Se oon tarvet ette tullee lissää yhtheistyötä niitten viralisten ja privaatiitten aktööriitten kesken, jokka työtelhään turismineistyksen kans ja jajethaan tiettoo kväänin/norjansuomalaisen histuurian ja samfynnielämän ympäri. Tässä fylkinkomuuni saattaa ottaat eesvastauksen eistysaktöörinnä ja koordineerata työtä ja työtelä sen etheen ette turismieistyksen ja kylttyyrielämänkeinon kväänin/norjansuomalaiset aktöörit opastuthaan toinen toishiin. Matkaelämän ja pohjaisten opinttoin institutti Tromssan universiteetissa (kampus Alattio) oon luonolinen faakilinen yhtheistyöpartneri turismieistyksen työn kans. ¶
10.4 Strategiat • Työtelä internasjunaalisen yhtheistyön etheen, muun myötä yhtheistyö kanssoin kesken. • Työtelä kväänin/norjansuomalaisen kylttyyrielämäkeinon ja turismin etheen • Innostaat ette kväänin kielen otethaan pithoon meediassa, kielisentteriissä ja muissa kohattelupaikoissa. • Markkeerata Kvääninkansan päivää ja muita tärkkeitä tapattummii Finmarkun fylkinkomuunissa, ja tähän laihiin tehhä kväänit/norjan-suomalaiset näkkyyvämmiksi. ¶
Oversettelser, Kainun institutti - Kvensk institutt / Pirjo Paavalniemi ¶
Plan = PLAANA tahi SUUNITELMA ¶
1. Finmarkun arkiivit oon arkiivifaakilinen verkosto Finmarkussa. Verkosthoon kuuluthaan laitokset ja järjestöt, jokka säilytethään Finmarkun arkiivimateriaalii Finmarkusta. ¶
1. Finmarkun arkiivit oon arkiivifaakilinen verkosto Finmarkussa. Verkosthoon kuuluthaan museumit, arkiivilaitokset, piblioteekit ja paikalishistoorialiset järjestöt, jokka säilytethään Finmarkun arkiivimateriaalii. ¶
1. Finmarkun arkiivit oon arkiivifaakilinen verkosto Finmarkussa, ja siihen kuuluthaan laitokset ja järjestöt, jokka säilytethään arkiivimateriaalii Finmarkusta. ¶
2. Finmarkun arkku oon fylkin privaattiarkiivitten yhtheinen arkiivikataloogi. Kataloogissa oon kaikki net suunile 1000 eri arkiivii, jotka Finmarkun arkiivit omistaa ja säilyttää. ¶
2. Finmarkun arkku oon Finmarkun arkiivitten yhtheiskataloogi, jossa oon tiettoi suunile tuhanesta privaattiarkiivista joita säilytethään Finmarkussa. ¶
NORSK: ¶
tulleevaisuutta varten? Ota yhtheyđen meihin! ¶
Oversatt til kvensk av Kainun institutti – Kvensk institutt 14.12.2018 / Pirjo Paavalniemi ¶
Filnavn: 2016Kvenuka07 ¶
Kvääniviikola 2016 tehhään oppiijat sjilttiitä joissa oon kvääninkieliset paikannimet. Tässä 1. ja 2. klassi Annijoelta.  Kuva: Monica Milch Gebhart ¶
Filnavn: 2016Kvenuka14 ¶
Kvääniviikola 2016 tehhään oppiijat sjilttiitä joissa oon kvääninkieliset paikannimet. Tässä 1. ja 2. klassi Annijoelta.  Ilja B J Sand   piikaroittee ja Katriina Pedersen auttaa.  Kuva: Monica Milch Gebhart ¶
Filnavn: 2016Kvenuka24 ¶
Kvääniviikola 2016 tehhään oppiijat sjilttiitä joissa oon kvääninkieliset paikannimet. Tässä 1. ja 2. klassi Annijoelta.  Marcus Mannsverk sahhaa fiinisti pistosahala.  Kuva: Monica Milch Gebhart ¶
Kylttyyrisen koulusäkin tapattuma neulanreikäkuvvaamisen ympäri oli Kivijärven näyttelyn ja kväänikansan päivän yhtheyessä 2017. Vesisaaren komuunin 7. klassin oppiijat opithiin analuugisen kuvvaamisen ja Kivijärven kuvviin ympäri. Tämä resylteeras näyttelyn kväänikansan päivänä. Kuva: Monica Milch Gebhart ¶
Filnavn: 2016Kvenuka54 ¶
Kvääniviikola 2016 tehhään oppiijat sjilttiitä joissa oon kvääninkieliset paikannimet. Tässä klassi 5C Vesisaaren lastenkoulusta. Tieätkö mitä nämät kvääninkieliset paikannimet oon norjaksi?  Kuva: Monica Milch Gebhart ¶
Nuoret Kvääniviikola 2013 Tuomaisentalossa. Kuva: Tuntematon ¶
Beddari ja Nilsen piethään koulukonsertin ja työpajan Annijoen koulun 5. – 7. klassin oppiijoitten kans 25. januaarikuuta 2018. Kuva: Monica Milch Gebhart ¶
Filnavn: 2016Kvenuka07 ¶
Filnavn: 2016Kvenuka14 ¶
Filnavn: 2016Kvenuka24 ¶
Filnavn: 2016Kvenuka54 ¶
Oversatt til kvensk av Kainun institutti – Kvensk institutt 05.02.2018 / Merethe Eidstø ¶
Kvensk: ¶
Finmarkun fylkinbiblioteekki oon laittanu kuvanäyttelyn  Pohjaista Arkiivipäivää vuona 2017 varten. Näyttely oon Suomen 100-vuotisjubileeumin kunniaksi. Uniikilla ja geograafisen erikoisela tavala se näyttää, ette suomalaiset oon olheet ja oonpi vieläki tärkkee joukko Finmarkussa. Persoonaportrettiin kautta halluuma näyttäät kuinka se oli olla suomalainen ja farriit Finmarkkhuun, ja elläät krannimaassa kielelisenä ja kulttuurisena minoriteettinna. Näyttely koskee kans maholissii etnissii identiteetin muutoksii. Mistanttaako ihminen alkupöräisen identiteetin, tahi tulleeko se lujemaksi vieraassa maassa? ¶
Kuvanäyttelyssä oon 14 portrettii suomalaisista kekkä asuthaan Finmarkussa. Fylkinbiblioteekin fotograaffi Sonja Siltala oon kuvanu ja portretteeranu. Näyttelhyyn hän oon pitäny diptykit jonka kans käskethään tupultitauluiksi. Joka portretthiin kuuluu kaksi kuvvaa: vanhaa kuva jonka otethiin silloin ko ihminen tuli Finmarkkhuun ensi kerran, ja uusi kuva jonka oon otettu vuona 2017. Vanhiimat osanottaajat tulthiin Norjhaan 1960-luvula, ja nuoriimat nuoin vuona 2000. Panemalla vanhaan kuvan uuen kuvan vierheen, muistelee tämä diptyk personaalisen ja intiimin histoorian yhen ihmisen aikamatkan ympäri. ¶
Samhaan aikhaan ko tehthiin kuvvauksii, oon kovottu personaalissii dokumenttiita, päiväkirjoi, vanhoita kuvvii ja muuta materiaalii Finmarkun fylkinbiblioteekin kuva- ja privaattiarkiiville. Materiaali näyttää tämän maahanmuuttaajajoukon olemassaolon mistä löyttyy kovin vähän tiettoo. Sonja Siltalan lisäksi oon kans Evy Andersen, Ida Kjeilen Thuv ja Helena Maliniemi olheet myötä prosjektissa. ¶
Tavusta:   Finmarkku oon siottu Suomheen ja suomalaisheen kulttuurhiin ko ajattellee histooriaa, geografiita, kieltä ja asutusta. Kvääni-/norjansuomalainen väki joka kulki Pohjais-Suomesta ja Pohjais-Ruottista Finmarkkhuun usseeman saan vuoen aikana   ,   oon yksi vanhiimista yhteyksistä Norjan ja Suomen välilä. Hiljemin tuli monta sattaa suomalaista uussiirtolaista Finmarkun rannikolle työtelemhään kassuuvassa kalaindustriissa missä tarvithiin työvoimaa. Vuossiin 1960-80 välilä oli suomalainen työvoima – eriliikaisesti suomalaiset vaimot – rohki tärkkee Finmarkun filetindustriile. ¶
Fisku- ja meriruokahomman lisäksi, oon tullu paljon suomalaissii työtelemhään mekaanisessa industriissa, rakentamis- ja rustinkihommassa ja terveysalala. Vuona 1980 olthiin monta sattaa suomalaista veronmaksaajaa komuunissa Finmarkun rannikolla, enimästi Vuoreijassa (400), Båtsfjordissa (340), Kapassa (133) ja Etelä-Varenkissa (130). Muutamat heistä reisathiin takaisin kotimaahan, ko toiset jääthiin asumhaan. Jokku saathiin norjalaisen elämäkumppanin ja perheen. Nykyisin assuu enimästi suomalaissii Koutokeinossa, Kaarasjovessa, Taanassa, Uuniemessä ja Etelä-Varenkissa, mutta kans monet Valasnuorassa, Laakisvuonossa, Vesisaaressa ja Vuoreassa. Tääpänä assuu nuoin 8000 suomalaista koko Norjassa. ¶
700 km pitukainen yhtheinen raja Norjan ja Suomen välilä oon laittanu kulttuurissii ja kielelissii yhtheyksii ja tehny kontaktin vielä tivhiimäksi ja tärkkeemäksi. Usseemissa paikoissa Finnmarkussa oon perustettu foreeninkkiita ette eesauttaat suomen kieltä ja kulttuurii, ja lisätä kulttuurista ja kielelistä yhtheistyötä Suomen kans. ¶
Kvensk: ¶
Yhessä artikkelissa tämän vuoen Varenkin vuosikirjassa selittää Kaisa Maliniemi Hans Kristian Eriksenin kirjoin ympäri. Eriksen oli yksi ensimäisistä kuka kirjoitti kväänin/norjansuomalaisen minoriteettijoukon ympäri sievälitteratuurissa ja assiipruusassa. Hän syntyi ja kasus Kiiperissä, samfynnissa missä soanaijan partisaanitoimi oli kovin näkkyyvä. Perheelä oli karjalaiset, suomalaiset ja saamelaiset juuret jokka ulotuthiin monheen Pohjaiskalotin paikkhaan, ja tämä oli tärkkee Hans Kristian Eriksenile jo nuoressa ijässä. Hän valitti lapsuuen ylöskassuumismiljöön lisäksi partisaanit ja maahansiirtymisen Suomesta ja Tornionlaksosta litteräärisiksi pääteemoiksi. Kummassaki assiissa hän oon ollu piuneeri, mutta tällä kerttaa fokuseeraa Maliniemi Eriksenhiin kväänikirjaliijana. Eriliikaisen syvästi muistelee hän näitten kahen kirjan ympäri,  Vandrere i grenseland  (1973), jonka hän defineeraa puolidokumentaariseksi romaaniksi, ja nuortenromaani  Flukten til havet  (1985). ¶
Vandrere i grenseland  muistelee kvääniin siirtymisen ja asettumisen ympäri, ja se kulkkee aijassa usseitten histoorian aikajaksoin ja ja kirjailiijan oman aijan välilä. Materiaalin oon jajettu kapittelhiin jossa käsitelhään histoorialissii faktoi ja syysuhtheita. Osa näistä oon kirjailiijan hunteerauksii, ja osa oon reportaasjiita jokka piethään sisälä intervjyyit kvääniin/suomensukuisten kans Varenkissa. Kirjassa oon kans kaksi puhthaan sievälitterääristä muistelusta.  muistelee histoorialisen persoonan Knut kvenin ympäri, kuka vuona 1747 reisas kunikhaan tykö Alattiosta Kööpenhaminhaan saakka puhumhaan kvääniin assiitten eestä. Muisteluksessa  tullee kymmenenvuotisesta huutolaistyttärestä, Britasta, litteräärinen representantti siitä, ko lapset farrithiin Tornionlaksosta Pohjais-Tromsshaan nälkävuosina 1860-luvula. ¶
Tapattumat nuortenruomaanissa  Flukten til havet,  alatitteli  Juhani og Hilja  , oon pantu Pohjais-Suomheen. Nuori poika Juhani toivoo ette hän saattaa reisata Ruijhaan, missä löyttyy elämänleippää ja nokko ruokkaa kaikile. Krannitytär Hilja oon hänen likheinen ystävä, ja Hilja oon jo määräny, ette hän aikkoo Reino-seän tykö Vesisaaressa. Ko Hilja oon lähteny, Juhanin ja hänen perheen elämä tullee raskhaamaksi. Vuona 1867 oon nälkävuosi, ja Juhaniki lähtee kulkemhaan Varenkii kohi. Hänelä oon toivo, ette hän kohtaa taas Hiljan. ¶
Kaisa Maliniemi peekkaa muutamppii yhtheissii trekkii kväänilitteratuurissa, mitä hän kans näkkee Hans Kristian Eriksenin kirjoissa. Siinä kattothaan taakse käsin aijassa ja haluthaan löyttäät syitä siihen miksi kväänit tulthiin Norjhaan, ja siinä kuvathaan raskhaita elämänehtoi kotimaassa. Merimaa Ruija oon niin ko luvattu maa. Siinä tutkithaan kans sisäistä kokemusta ja kuinka se oon olla kvääni/suomensukuinen monikulttuurisessa samfynnissa, ja siinä oon minoriteetin sisäinen näkemys. Maliniemi käskee näitä alkupöräisiksi histooriiksi, jokka ilmaisthaan kuulumisen ja identiteetin yhtheissii tuntheita. ¶
Artikkeli vettää interessantit linjat muitten maitten ja kulttuuriitten minoriteettilitteratuurhiin. Kirjan  saattaa esimerksi lukkeet pakolaisromaaninna. Niinko litteratuuri meän oman aijan pakolaisten ympäri, se kuvvaa uuen maan vierhaaksi, erilaiseksi. Juhani seissoo Varenkinvuonola ja tunttee suolaisen meriveen, joka oon hänele aivan uusi kokemus. Suolaisen meren mavussa oon parallelli kyyneliitten suolaisheen makhuun, joka taas saattaa symboleerata kotimaan kaippausta. ¶
Hans Kristian Eriksen (1933-2014) syntyi ja kasus ylös Sisä-Kiiperissä Varenkissa, mutta asui enniimän osan raavhaasta elämästä Stonglandseidetissa, Tranöyassa, Senjassa. Soan tapattumat, partisaanitoimet ja tyskäläisten likheisyys färjäthiin hänen lapsuuen. Hän reisas varhain kottoo, kävi opettaajankouluu ja työteli opettaajana ja rekturinna monta vuotta, mutta aikkaa myöten hän tuli täysiaikhaiseksi kirjailiijaksi ja kulttuurityöntekkiijäksi. Kirjailiijana hän oli piuneeri monessa alassa, muun myötä öystäsaamelaisten ja Senja-saamelaisten histooriassa, kvääniin histooriassa ja partisaani- ja sotahistooriassa. Hän teki tähelisen työn luonon- ja kulttuurimuistoin suojeluu varten, ja häntä käskethään kahen kansalistarhaan – Ånderdalenin ja Varenkin niemimaan – faariksi. Hänen oon kans tunnettu läpimurttaavan kulttuuriaikakirjoituksen, Nordnorsk magasinin, redaktöörinä. Hän oli redaktööri ensi numerosta saakka vuona 1978 kiini vuotheen 2005 asti. Hans Kristian Eriksen oon  Nordnorsk forfatterlagin kunniajäsen, ja vuona 1996 sai hän Kuninkhaan kultaisen kunnia-arvon mitalin kirjoin ja kulttuuritevon eestä. ¶
Kvensk: ¶
Jammisti tullee sievälitteräärissii kirjoi, missä muistelhaan kulkemisista Pohjaiskalotilla. Yksi niistä kuka oon pannu merkile tämän oon suomalainen kirjailiija Tuula Väisänen. Romaanissa  Ida   hän muistelee mitä tapattui yhele monista. Idan Pudasjärvestä viehään sikkiinä matkalaisten kans Vesisaarheen nälkävuona 1866, ilman vanhiimiita. Tytär kassuu ylös kauppamiehen tykönä, mutta ko uusi ruokkomuori tullee myötä kuvhaan, tullee Idan tila värremäksi. Ko hän oon puolikassuuva, farrii hän kruuvasamfynnhiin Kaavuonossa Vesta-Finmarkussa, minne moni lähti työtä hakemhaan. Idan elämä ei tule pitkäksi eikä iloiseksi, mutta romaanissa oon kuitenki tulleevaisuuen toivo, Idan poijassa. Forlaakin kuvvauksen jälkhiin kirjan valtateemana oon identiteettiprobleemit ja ulkopuolisuus, kuuluvuuen vailuminen, mutta kans äitinrakkhauen pitkälekanttaava voima. ¶
Tuula Väisänen oon syntyny Kajaanissa. Hän oon resjissööri, dramaatikkari ja kirjailiija, ja hän oon muun myötä ollu Lapin lääninkynstintekkiijä.  Ida   oon hänen ensi romaani. ¶
Kvensk: ¶
Kväänin grammatikki norjan kielelä ¶
Ensi kväänin kielen grammatikin, Eira Söderholmin  Kainun kielen grammatikki   , annethiin ulvos vuona 2014, ja kaikki kirjan teksti oli kväänin kielelä. Nyt oon tullu uusi, ylösdateerattu kirja norjan kielelä, tittelinnä  Kvensk grammatikk   , minkä Philipp Conzett Tromssan universiteetistä – Norges arktiske universitet - oon kääntäny. Kväänin kielitinka/Kainun institutti oon hyväksynheet grammatikin, ja siksi se oon kväänin kielen oppikirjanormaali. Koko kirjan saattaa lukkeet netissä (  nettutgave  )   , tahi sen saattaa kans lukkeet tavalisena kirjana, jonka Cappelen Damm Akademisk oon antanu ulvos. Kirjan saattaa lainata biblioteekista tahi ostaat tästä:  Kainun institutti – Kvensk institutt  . Katto mitä oon sanottu kirjasta tässä:  her  . ¶
Eira Söderholm. Kvensk grammatikk. Cappelen Damm Akademisk, 2017. 493 laittaa. Kääntäny kväänin kielestä: Philipp Conzett. ¶
Kvensk: ¶
Laulaaja ja laulunkirjoittaaja Trine Strand Malangenista pois sannoo, ette hän oon pohjaisnorjalainen artisti kellä oon kvääni- ja saamelaiset juuret. Hänen musikki kuuluu viisusjangerhiin. Albumissa  Nord   kulkkee hän usseesti opphaassa maassa ko ajattellee teemaa. Lauluin teemat oon sellaissii, jokka koskethaan kaikkii ihmissii: Rakkaus, identiteetti, kuuluvuus ja vaphauenkaippaus. Trine laulaa matalalla äänelä ja personaalisella tavala, ja hänelä oon sepät musikkarit myötä.  oon yksi plaatan interessantimiista lauluista. Siinä oon refrenki kväänin kielelä, ja se oon Trinen ämminämmin ämmin kunniaksi, kuka siirtyi Rovaniemestä Vesisaarheen 5-6-vuotisenna. Usseissa tekstiissä oon kaunhiit luononkuvat, niin ko nämät linjat laulusta , eli  Kesä  : «Hyvä se oon elläät / Ko muurhaispounu kassuu / Ko neulan panhaan neulan pääle iloksi / Auringon paistheessa”. Laulussa «Kjærlighetsvisa» eli Rakkhauen viisu, näyttää Trine Strand ette ei se ole kyllä tyhä Halvdan Sivertsen kuka saattaa kuvata rakkhautta pohjaisessa. ¶
Kväänin uuđenvuođensaarna 2019 ¶
Rakkhaat kväänit ja ruijansuomalaiset! ¶
Täälä assuu minun kansa Jäiset vaarat peilaava ikuista uskoa heiän silmissä. Ota meiltä kaikki Polta meiän majat! Met laskema uuet verkot niinko Pietari ja pyyämä valonsätheet ja säilytämmä net syämessä Pimmeys, missä oon sinun pisto? ¶
Kväänikirjailiija Idar Kristiansen oon kirjoittanu ketkä met olema. ¶
Minun kansa oon kväänin kansa. Met olema alkuperäinen Pohaiskalotin kansa. Met puhuma alkuperhäistä kieltä, meän kieltä, kväänin kieltä eli meän suomea niinko moni sannoo.  Mutta se melkhein kuoli norjalaistamispolitikin aikana ¶
Met olema meren ja tunturin kansa. Mettiin, järviin ja jokiin kansa. Fiskarit, maanpruukiat, käsityöntekijät, kruuvamiehet ja sepät. Ja saunaa rakastamma kaikki. ¶
Kväänin kansa oon Pohjaiskalotin kulkijakansaa. Minun kansa oon yksi monista kansoista. Tämä oon meän rajaton maa missä tänä päivänä oon kolme valtakuntaa: Ruotti, Norja ja Suomi. ¶
Met olema nähnheet muutokset vuona kakstuhatta yheksäntoista (2019), ko nuoret ympäri mailman ovat kokkoontunheet ilmaston ja miljöön puolesta. Nuoret sanovat ette met häymä ymmärtää kunka vakava tilanne oon. ¶
Ko halluuma uuen suunan luonon ja ilmaston puolesta, saatama oppia meän esivanheemilta. Meilä oon perintö mikä oon aktuelli justhiinsa tääpänä ja mistä saatama olla ylpeät: Vähhään tytyminen ja uueleenkäyttö. Emme ole käyttänheet resurssia lophuun vaan olema antanheet mettät, joet ja jänkät etheenpäin uusile sukupolvile. ¶
FN meinaa ette staatit häytyvä kunnioittaa ja suojela tämmöistä tradisuuni-tietoa ja kuunela meitä siitä kunka met olema käyttänheet maita ja resurssia sukupolvien aikana. Meilä oon tietoa ja ymmärrys jostaki mitä muila ei ole. ¶
Met olema hiljainen kansa. Meän haastet oon oppia sanomhaan se mitä tiiämä, mutta mihin meilä ei ole ollu sanoja. Tottuuen- ja sovinonkomisjuuni kerrää vuotheen kakstuhatta kakskymmentä kaks (2022) asti meän, saamelaisten ja mettä-suomalaisten muisteluksia ja tutkii mitä norjalaistaminen oon tehny meile tähän päivhään asti. ¶
Norjalaistaminen oli meile pimmeyen pisto.  Kunka met paranumme tästä? ¶
Yksi keino oon ottaa takasin kieli ja toinen keino oon ottaa takasin histooria. Met häymä ottaa takasin tottuuen siitä ketkä met olema. Met omistamma sen. Ensistä met häymä sanoa sen ittele. Meän kieli ja identiteetti oon valonsätheet mitä met kokkooama. Met olema kansa jolla oon sisu. Tuhanet kiitokset teile kaikile jokka teettä työtä kväänin kielen ja kulttuurin vuoksi. ¶
Pääministeri ja muut politikkarit: Se ei ole teän syytä, ette meilä Norjassa oon unheetettu ja uhattu kieli. Tet oletta saanheet sen perinöksi vanhaalta hallitukselta. Mutta teilä oon eesvastaus nyt. ¶
Monet komuunit, fylkinkomuunit ja valtion laitokset tekkeevät työtä meän kans.  Mutta hallitus henkkaava perässä. ¶
Demokratian tuntee siitä kunka se kohtelee omia minoriteettia. Oikea tapa oon kuunela ja ottaa meät tasaarvoisina päättämhään niitä asioita jokka koskee meitä. Tärkeä asia oon perustaat oman kväänin neuvo. Kväänin kielen häytyy nostaa ylös, niin ette kväänin kielen projektit ei elä käestä suuhun. ¶
Kansat ja kielet oon rikhaus meän modernissa kulttuurissa. Samala laila ko maapallo tarvittee monenlaissia elääviä ja taimia, kestäävät kulttuurit tarvitteeva monenlaissia ihmissiä joka kunnioittaava toinen toista ja tunnustaava toinen toisen arvon. ¶
Nuorten rohkeus ja into puolustaa luontoa, kieliä ja kulttuuria näyttää ette kyllä se kannatte!  Tämä luppaa hyvin ensi vuele ja etheenpäin. ¶
Idar Kristiansenin dikti oon minun mielestä kunnianostus kvääniile ja sille mikä oon alkuperäistä ja samhaan aikhaan yhtheistä ja pohjaisnorjalaista. ¶
Valo, voima, ”jonka säilytämmä syämheen” vahvistuu joka kerran ko met jaeama sen. ¶
Onnelista uutta vuotta! ¶
Kväänin uuđenvuođensaarna 2017 ¶
«Rakhaat kväänit ja ruijansuomalaiset! ¶
Uuenvuuen iltana sie saatat nähä ¶
kväänituvan pihala ¶
lapset ulkona lumessa ¶
Taivhaanvalkkeet ylhäälä ¶
pallaa ja loistaa ¶
Tänä iltana net luppaa heile jotaki. ¶
Se oon Ellisif Wesselin runon ensimäinen värsy. Ellisif Wessel oli kirjailiija, redaktööri ja kuvvaaja, joka eli Etelä-Varenkissa tuhat yheksänsattaa-luvun aikhaan. ¶
Runossa tähtitaivas antaa kväänikläpiile uskon, ette se tullee hyvä hillavuosi. ¶
Ellisif Wesselin työn kautta, met olema saanheet tietoa kvääniistä, kolttasaamelaisista ja muusta väjestä Varengissa, heän arkipäivästä ja köyhyyestä, työstä ja juhlasta. ¶
Hän oli työväjenliikheen pioneeri. Hän näki kunka huonosti ihmiset elethiin AS Sydvarangerin kruuvan alkuaikana. Sielä oli paljon kväänijä työssä. Wessel oon esikuva kaikile, jokka haluthaan tasa-arvoo ja voimaa nousemisheen, ja ette jaksaa tapela omien oikeuksiitten etheen. ¶
Menny vuosi, jää meän muisthoon, sinä vuotena ko kväänit nousthiin.  Vuosi kaks tuhatta seittemäntoista tullee jäämhään kirjoihiin. ¶
Se oli juhlavuosi: Saamelaisten Tråante-juhla : Het oon työtelheet oikkeuksitten etheen sata vuotta. Suomi täytti sata vuotta, ja meän oman organisasuunin, Ruijan kveeniliiton, perustethiin kolmekymmentä vuotta aikkaa. Meilä oli Tromssassa juhlaseminaari, missä näkyi, kunka laajasti kväänin kielen ja kulttuurin etheen työtelhään. ¶
Se tehhään monenlaista työtä. Kaikkiin tärkkein se piian oon, työ lasten ja nuorten kans, erittäinki lastentarhaitten kielipesissä. Nyt alkaa kielipesä Raisissaki, ja se oon toivo ette kielipesiä saatais vielä muuvalekki. ¶
Vuosi kaks tuhatta seittemäntoista oli riemuvuosi. Met saima flavun! Uusi pohjainen regiuuni, jota nyt formathaan, oon luvanu työtelä kvääniitten kielen ja kulttuurin etheen. Ensimäinen Kväänipeli, Kväänin biblioteekkipalvelu, Kven Connection taidenäyttely ja Yhessä-Yhđessä-Sammen. ¶
Lista oon pitkä. ¶
Ja juunikuussa Isotinka määräs, ette se perustethaan tottuuskomisuuni, joka tutkii mitä norjalaistaminen oon tehny meile. Kvääniistä ei ole soan jälkhiin koskhaan puhuttu Isotinkassa niin paljon ko nyt. ¶
Se oli minule vahva kokemus kuula Martin Kolbergii, joka johti työtä Isontingan konstitusuuni- ja kontrollikomiteessa. Hän oli totisesti ymmärtänny mistä oon kysymys. Esimerkiksi, ko hän puhui siitä laista, ette ei saanu ostaa maata, jos ei puhunu ruijaa, hän sanoi: «Se oon apartheidii!  Siiheen ei ole muuta sannaa.» ¶
Kväänit ja saamelaiset aijothaan nyt, yhessä ruijalaisten kans, tutkia norjalaistamispolitikkia, mikä oon jättäny jäljet niin monheen ihmisheen ja joukhoon. Tämä oon prosessi, missä se ei ole meininki hakea esile uhrija eli syypäitä. Meilä oon halu hakea yhtheinen ymmärrys, siitä mitä tapattui entisaikhaan, niin ette met olisimma yhessä viisamat tulevaisuuessa. ¶
Se oon vielä monta kväänin kläppiä , jokka ei saa oppia ommaa kieltä, kulttuuria ja historiaa koulussa. ¶
Mie olen kuulu koululaisista, jokka varmasti ja voimalisesti oon ilmoittanheet, ette heilä oon oikeus oppia kväänii, ja ette komuuni rikkoo lakia, jos se ei anna heile opetusta. ¶
Tässä liikkuu Ellisif Wesselin henki. ¶
Ellisif Wesselin runo loppuu siiheen, ette hän yksi syksypäivä näkkee, ko kväänikläpit kuljethaan kothiin täyssiin hillaämpärhiin kans. Kläpit oon iloiset, ko se kävi justhiinsa niin ko tähet olthiin luvanheet. ¶
Hän lopettaa: ¶
Ko mie näjin lasten silmät ¶
Niissä oli jotaki uutta ¶
Jokhaisheen silmhään ¶
oli taivas antanu tähđen. ¶
Met työtelemmä sen etheen ette saattaisimma siirtää meän kielen, kulttuurin ja koko perinnön, minkä met olema saanheet esivanhiimiilta, niileki jokka ei ole vielä syntynheet. Ja ko met näjemä nuorten voiman ja varmuuen omasta ittestä ja omista oikkeuksista, mie saatan uskoa, ette tähtiin luppaukset täytythään. ¶
Hyvvää Uutta Vuotta!» ¶
Kväänin uuđenvuođensaarna 2016 ¶
Rakhaat kväänit, kainulaiset ja ruijansuomalaiset! ¶
« Mutta vieras tullee ja mennee, syđän toivoo täynä. Vielä silloinki ihminen toivoo ko toivoo ei näytä ennää olemassakhaan  ». Näin kirjoitti Alf Nilsen-Börsskog. ¶
Hänen kuolemasta oon liki kaksi vuotta, mutta hänen sanat ja toivo ellää meiđän syđämissä. ¶
Mie uskon, ette hän olis iloinen ja ylppee siitä, mitä met saima aikhaan vuona kakstuhatta kuustoista. ¶
Esimerkiksi, ette kväänin kieltä saa opiskella masteritasale asti, ja ette Saamentinka halluu suojela kväänin ja saamen kulttuurimuistoi samala laila. Tämä viiminen oon loistaava symbooli siitä, ette meiđän nepukansa oon hyväksynny meiđät. Mie uskon, tästä Alf olis tykäny. Saamentingan kuurto oon meile hirmuisen arvokas. ¶
Hallitus oon kans viimin päättäny, ette se alkkaa tekemhään kainun kielen plaanaa. Tämän etheen met olema työtelheet kauvoin, aina siitä asti, ko kainun kielestä tuli euruppalainen minuriteettikieli, kaksitoista vuotta aikkaa. SV-parttii halluu vieläki enämen: ette se tehtäis oma kainun kielen ja kulttuurin stortingsmellinki. ¶
Lisäksi oon ehđottettu, ette se perustettais yksi viralinen komisuuni, joka alkais tutkimhaan sitä, mitä norjalaistamispolitikki oon tehny kvääniile ja saamelaisile. ¶
Meiđän assii mennee etheenpäin – ja met alama tuntemhaan kevätauringon sätheet, melkkein ko aurinko olis taas alkanu loistamhaan kainun kansan yli. ¶
Mutta kuitenki: «Korkkee herra, kaukana Uslussa, saatatteko kuula meiđän pyynttöö? Met kattoma teeveetä joka ilta mutta emme kuule mithään omala kielelä. […] Met kuuntelemma raadiota joka päivä mutta emmä kuule melkkein mithään omala kielelä.» – Tämä oli Mari Boinen rukkous ja toivet oman rakhaan saamen kielen puolesta. Hän teki tämän laulun vuona 1985. Kainun kielen staatus oon sama vuona 2017. ¶
Mie ihmettelen kunka monta preivii met häyđymä kirjoittaat, kunka monta mööttii se häyttyy pittäät, ja kunka monta ekspertin ja tutkiijan saarnaa met häyđymä esittäät ennen ko met saama kuula ommaa kieltä teevessä ja raadiossa? ¶
Met häyđymä herättäät korkkeet daamit ja herrat kaukana Uslussa – sillä meän kieli ja kulttuuri oon tärkkee ja arvokas sekä oman ittensä takia ette meän maale Ruijale. Met toivoma kaikkiin eniten, ette meän kieli sais siirttyyt etheenpäin meän lapsile – sillä kielheen oon piilottu kaikki vanhaa tieto, jota met emmä saa koskhaan hävittäät. ¶
Tämä oon meän syđämen kieli. Mikhään laki ei kielä meitä käyttämästä ommaa kieltä. Mutta ruijalaisesta yhteiskunnasta ei saa myöskhään appuu tähään. Ja nuoret vanhiimet tarvithaan tiettoo lasten ja perheitten monikielisyydestä. ¶
Jokapäiväiset raadio-, teevee- ja lastenprogrammit oon hirmuisen tärkkeet. Met tarvittema kans kielisentterii ja muita paikkoi, missä saatama puhhuut kväänii. Programmit ja kielisentterit uletuthaan kaikile – ja niiten avula kieli säilyy kylissä ja kaupungiissa. ¶
Vuona kaks tuhatta kuustoista met tappasimma vanhaan tervahauan Alattiossa. Se oon ehđotettu ette yli sata vuotta vanhaat kulttuurimuistot olis automaattisesti suojeltu, mutta tätä ei ole vielä päätetty. Monta muutaki tervahauttaa ja muuta kvääniin kulttuurimuistoo oon uhattuna. Met emmä saata menettäät enemppää. Kulttuurimuistolain häyttyy muuttaat. Kainulaiset ja saamelaiset seisothaan yhđessä tämän takana. ¶
Mutta vuona kaks tuhatta kuustoista oon tapattunu kans yksi suuri ihmet. Porsangissa oon kainun kielipesä, missä lapset oon alkanheet puhumhaan kväänii! Kainun institutin ja paikalisten kieliophaitten työ oon antanu tuloksii. ¶
Toinen tärkkee toimi oon, ette Tromssan universiteetin kainun kielen opiskelijat oon saanheet omat kainunkieliset menttoorit. Tästä oon seuranu minun oman elämän ihmet: Mie olen ensimäistä kerttaa saattanu puhhuut kväänii minun oman isän kans. Se oli minule suuri kynnys, eikä se askel ollu niin helppo. Mutta tätä polkkuu oon yllättäävän helppo ja luonolinen jatkaat! ¶
Paljon työtä oon vielä jäljelä, mutta vaikka se joskus tunttuu, ette kväänin kieli huilaa sinun sormitten läpi, niin muista: Meilä oon aikkaa haparoitella ja hakkeet kväänin sannoi, ja meilä oon aikkaa freistata ja käyttäät aikkaa puhumisheen. Mutta meilä ei ole aikkaa olla puhumatta kväänii toinen toisilemme. ¶
Mie kehoitan siis kaikkii: Puhukkaa kväänii toinen toisile! Älä koskhaan ajattele, ette sinun kieli ei ole tarpheeksi hyvä – se tullee tyhä paremaksi, ko sie käytät sitä! ¶
Vanhaat ihmiset oon meän parhaat ja arvokkaimat kielen ja kulttuurin opphaat. Kielessä ja kulttuurissa oon meän toivo niinko Alf Nilsen-Börsskog sanoi. Jään alla oon alkanu virrata pieni toivon oja. Se juoksee, kväänin kevät oon tulossa! ¶
Onnelista uutta vuotta teile kaikile!! ¶
Kväänin uuđenvuođensaarna 2020 ¶
”Mie en valinu kieltä, kieli valitsi minut,” sanoi Alf Nilsen-Børsskog, Pyssyjoven iso kirjailia. Mie en ole Børsskog enkä kirjailia, mutta kvääninkieli valitsi kans minut. Kväänin kieli oon minun kieli vaikka mie vielä opin, vaikka mie en aina tiiä kunka puhua, vaikka mie en aina ymmärä. Kieli valitsi minut, mutta mie häyn valita käyttäät sitä kieltä mitä minula oon. Se valinta oon minun. ¶
Tet lapset, nuoret ja raavhaat jokka opitta meän kieltä: Kiitos! Kiitos ette tet tehettä tämän valinan. Ja, tet kieliopphaat: Kiitos ette annatta kielen etheenpäin. ¶
Oppia vähälukukieltä oon lähe ymmärtäät itteä, mutta kans mailman monipuolisuutta. Kväänin kielen läpitte olen itte saanu kokkeet isoman ymmäryksen ja syvemän yhtheenkuuluvuuen. Oppia kväänin kieltä oon iso tehtävä, ja mie tiiän ettei se tyhä ole helppoa ja iloista! ¶
Sen takia tet kaikki jokka valitsetta käyttäät kvääninkieltä oletta meän aijan kväänipioneerit. Pioneerit jokka muistelee ette met kväänit olema täälä, tässä ja nyt, histuuriassa ja tulevaisuuessa. ¶
Tottuuen- ja sovinonkommisuuni aikkoo hantteerata ja sovittaat norjalaistamispolitiikan, ja niitä vääryyksiä mitä tehthiin kvääniä, saamelaisia ja mettäsuomalaisia kohthaan. Kaikki saapi jakkaa oman histuurin kommisuunile, auttaks sen työtä. Kväänilä oon oikeus olla myötä kirjoittamassa tottuuen, mutta meilä oon kans eesvastuus sovinthoon. Se oon kaikkien eesvastuus. ¶
Meän pittäät saaha puolustaat itteä ko vääryys iskee, mutta meän häättyy kans kuunela jos joku meinaa ette met eretymmä. Tämä koskee meitä indiviitinä, institusuunina ja kansana. Kväänin kulttuuri oon aina ollu tähelinen osa norjan kulttuuria, jossa erimielisyys ja debatti ovat oikkeeuenmukaisuuen kamppheet. ¶
Kvääni-asia syntyi seitkyt- ja kaheksaskyt-luvula ko meän vanhemat ja isovanhemat aloitivat pauhata. Ei enää hyväksytty ette meän syänkieltä ja meän kultturuuria piilotethiin pois. ¶
Kväänipioneeritten väsymätön elästyttämistyön ansiosta, met elämä nyt onneksi aijassa, jossa kväänin kulttuuri ja kieli nähhään rikkaastumisena ja vahvuutena. Entinen leviny sumu, kväänisamfynin yli, oon nyt katoamassa. Ja met olema taas ylppeitä elläät ko kväänit. Saamilaiskynstnäri Nils Aslak Valkeapää oon kerran sanonu sen niin kaunhiisti: Yksi tapa kiittäät elämän – oon olla kuka olet. ¶
Kasuavat ökonomiset erot ja epävarmuus mailmassa ruokkii viholiskuvia, ja myötäauttaa muurien rakentamista sielä missä dialoogi pitäis kasua. Yhtheinen viholiskuva saataa yhistää ihmisjoukkoja, joila oon aivan erilaisia arvoja ja taustoja. Se oon helppo unheettaat taistella ommaa kohti, ko met taistelemma jonkun vasten. Eikä se ole ittestä selvää, ette met haluma sovintoa ja rauhaa, jos konflikti oon ainoa asia, joka anttaat meile yhtheenkuuluvuutta. Uuesta vuoesta mie toivon ette ymmärys ja ystävyys vahvistuu joukkojen poikkitte.  Met emmä tarvi lissää muuria. ¶
Heti oon menny vuosi täynnä uusia haasteita meile kaikile. Covid oon opetanu kunka herkkä meän samfynni oon. Ja ette met hääymä kehittäät ja varjela niitä ratkaisuia, jotka suojelevat kaikkia samfynnin ihmisiä. Koska se, mikä koskee sinua, se koskee kans minua, se koskee meitä kaikkia. Pandemia ei tehe eroa oletko köyhä eli rikas. ¶
Tartunanvaaran vuoksi met häymä pittäät väliä ja löyttäät uusia tapoja kommuniseerata ja seurustella. Monet ovat ilman työttä ja rahantuloitta. Se luo epävarmuutta ko met menetämmä meän elämänraamit. Mie toivon, ette met yhessä, löyämä net ratkaisut jotka auttaat meitä kaikkia; tääpänä ja kohti normaalia arkipäivää. ¶
Kväänit tiettäät mitä se tarkoittaa menettäät resyrsipohjan. Osa norjalaistamispolitiikaa oli ottaa meiltä maan. Tyhä net jokka puhuivat norjaa saivat omistaat maata. Tämä oon jaktuuvasti haastet meile. Ja se oon glubaalinen haastet ette muutamat ihmiset ja yritykset omistavat resyrssit, joista kaikki ihmiset ovat riippuvaisia. Tulevaisuuessa klimamuutokset saattaa lisätä tarvetta olla omavarainen. Luonnonresyrsit häättyy silloin oltava meän tulevien sukupolvien käytettävissä. ¶
Erikoinen vuosi oon loppu. Olema saatu tutustua kommunikaatio- ratkaishuin jotka auttaa meitä kokkoontua netin kautta. Oon ollu oikhein soma följätä kunka kväänit kautta koko maan oon feiranu Kväänikansanpäivää, 17.maita, halloweenia ja joulua. Muistatko ette oli kvääniflakuja, kväänipukuja ja kväänin kieltä NRKn 17.mai lähetyksessä? Ei yksinänsä, mutta osana norjan lapsien onnittelu kansale. ¶
Vaikka oon soma käyttäät digitaalisia ratkaisuia, se ei kuitenkhaan muutta sitä tosiaisaa ette fyysiset ihmismöötit ovat täheliset. Kesälä ja syksylä oli onneksi pieni loma missä oli maholista pittäät arransementit. Porsangissa mie sain olla myötä jokivenet-träffissä, Yykenperässä sain kuula kansanmusikkia ja Vesisaaressa mie sain tutustuut kväänin kielheen, ruokhaan ja kultuurhiin Kväänifestivaalila. Kaikki tämmöset aktiviteetit paikalissamfynissä tekkee sen ette meän kieli ja kultuuri oon relevantti ja elävä. ¶
Ootan innolla uutta kevvää kväänin kansale, ja toivotan kaikile ystäville Norjassa ja Pohjaismaissa oikhein hyvvää uutta vuotta. ¶
Kväänin uuđenvuođensaarna 2015 ¶
Rakas kväänilaiset! ¶
Viimi vuosi oli aktiivinen, jännittäävä ja monipuolinen. Met tappelimma ja saima sekä voittoja ette pettymyksiä. ¶
Se oli iso pettymys ko hallitus ei halluu ette kväänin kielen nostethaan ylemälle tasale Europan kielisjartterissa, vaikka vaatimus oon saanu tavustale ison joukon. ¶
Se oliki iso pettymys ko hirmu vanhan tervahauan särjethään Alattiossa. Jos kaikkiin vanhiimat kvääniitten kulttuurimuistot ei ole arvokkhaat viranomaisile, het annethaan meile signaalin ette meän kulttuurila ei ole mithään arvoo! ¶
Jättäkkää tervahauan rauhaan! ¶
Viimi viikkona se oli jouluaatto Ryssässä, ja kolttasaamelaisilaki, meän nepuila öystässä. Kvääniitten suku oon iso: Met olema sukulaiset Saamen, Karjalan ja monen suomalais-ugrilaisen kansan kans – ja tämä antaa meile voimaa! ¶
Vuona 2015 tornionlaksolaisten, lantalaisten ja kvääniitten yhtheistyö lujeni Ruijassa, Ruottissa ja Suomessa. ¶
Yhtheistyö oon tärkeä ko halluuma saa’a kielen ja kulttuurin oikeuksiita. ¶
Met kväänit emmä ole koskhaan saanheet mithään ilman. Joka voitto oon ollu kovan työn tulos -meän oman työn ja meän esivanhiimitten kovan työn. ¶
Jos emmä tehe työtä, meän kielen ja kulttuurin hävitethään. ¶
Onneksi oon monta ihmistä jokka tehhään ison työn kväänin kulttuurin puolesta monessa paikassa. ¶
Onneksi oon monta kyllää missä piethään kielikursii ja kielikaffiloita. ¶
Onneksi meilä oon tärkeät ja isot kväänin festivaalit Pohjas-Tromssassa ja Pyssyjoessa. ¶
Onneksi meilä oon Kainun institutti, Haltiin kväänisentteri, Omasvuonon kielikeskus, Ruijan Kaiku ja Ruijan kväänimuseumi. ¶
Onneksi meilä oon aktiiviset ja nerokkhaat kvääninuoret, jokka oon olheet kväänin luusit nuortenkoululaisile viimi vuona. ¶
Onneksi meilä oon monta raavasta miestä ja vaimoa jokka työtelhään kielimallina ja esikuvina ja menttorina lapsile lastentarhaassa ja studentiile universiteetissä. ¶
Kiitos paljon teile kaikile! ¶
Vuona 2016 meile tullee uusia haastheita. Uuet työpaikat oon ushein tärkeämmät ko kväänilaisten perintheet ja kulttuurimuistot. Kväänit oon nähnheet kunka heän maholisuus perinteisheen luonon käytthöön pienenee ja pienenee. ¶
Met olema nähnheet kunka vähän arvokkaina viranomaiset piethään kväänilaisten kulttuurimuistoja. ¶
Meän kieli ei melkkein kuulu eikä nä’y meediassa. Tänäki vuona saama nähhä kunka met yhä ja yksin saama tapela meän sydämen asian, meän kielen, puolesta, ilman ette hallitus halluu ymmärtää kunka dramaattinen asian tila oon. ¶
Mutta met olema saanheet kans appuu, tukkee ja kuurtoo. Kiitos! ¶
Met kväänit olema ko ämmänkukka, met olema kestäävät ja pystymä hengissä! ¶
Yhessä met pystymä! ¶
Onnelista uutta vuotta teile kaikile! ¶
Oversatt til kvensk: Kainun institutti - Kvensk institutt/ Pirjo Paavalniemi ¶
Saamen kieli- ja kulttuurisentteri Lemmijovessa ja Kainun institutti Pyssyjovessa aijothaan laittaat ylös uuven kirjabaasin yhessä Porsangin kansanbiblioteekin kans. Porsangin kansanbiblioteekin johtaaja Ann Britt Svane oon myötä tässä työssä ja muistelee seuraavaa: ¶
- Sekä kieli- ja kulttuurisentterin johtaaja Alf E. Nystad ja Kainun institutin johtaaja Silja Skjelnes-Mattila aijothaan hankkiit Mikromarc biblioteekkisysteemin, ja het aijothaan tehhä yhtheistyötä lukaalin kansanbiblioteekin kans. Nämät kolme kirjasamlinkii laitethaan internetin nettilaijale, ja net tulhaan olheen samassa baasissa Porsangin kansanbiblioteekin kans. Hiljemin tänä vuona met avvaama baasin ja järjestämä suureman markeerinkin. ¶
- Eilen mie olin Lemmijovessa pitämässä kurssii ja opettamassa, miten baasii käytethään. Se mennee vielä tovin ennen ko koko kirjasamlinki oon valmis, mutta jo tulevanna maanantaina met alama katalogiseeraamhaan Saamen kieli- ja kulttuurisentterin kirjoi. Sentteri oon saanu kesän aijaksi yhen työtelijän, joka katalogiseeraa kirjoi. Kainun institutti alkkaa työn seuraavitten kahen viikon aikana. ¶
- Mie toivotan lykkyy työhön. Met annama ulos enämen informašuunii sitte ko saama kirjasamlinkin valmhiiksi ja sitä saattaa käyttäät. ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Mööttipaikka : Jergul Ástu  ¶
Mööttiaika : Tiistai 6.januaarikuuta 2009, kl 09-12.  ¶
Paikala :  ¶
Porsangin komuunin eestä Mona Skanke, John Turi, Gunnar Lillebo ¶
Kautokeinon komuunin eestä Klemet Erland Hætta, Anders S. Buljo, Odd Torvald Keskitalo ¶
Klemet Erland Hætta viittasi kokhoonkuttumispreivhiin, mikä oon lähätetty 19.12.08 ja toivotti kaikile hyvvää uutta vuotta!, ja tervettulemaa regiuuniraatin mööthiin. Kelhään ei ollu mithään sanomista kokhoonkuttumispreivhiin ja möötti alkoi. ¶
Asia 01/09: Möötin johtaajan ja sekretäärin vaali  ¶
Möötin johtaaja: Klemet Erland Hætta valithiin yksiäänisesti. ¶
Möötin sekretääri: Odd Keskitalo valithiin yksiäänisesti. ¶
Ehotuksia asialisthaan: ¶
Máret Sara ehotti, ette hunteerattais yhtheisiä tekoja, joila paranettais komuunitten lapsittensuojelupalveluita. Kaikin olthiin yhtä mieltä siittä, ette tämän asian otethaan esile asialistan kohassa 5: Muut asiat. ¶
Gunnar Lillebo ehotti, ette käyvhään läpi regiuuniraatin säänöt. Kaikin olthiin yhtä mieltä siittä, ette tämän asian otethaan esile asialistan kohassa 5: Muut asiat. ¶
Ehotethiin kansa, ette hunteerattais regiuunin formannskaapitten yhtheistä mööttiä. Kaikin olthiin yhtä mieltä siittä, ette tämän asian otethaan esile asialistan kohassa 5: Muut asiat. ¶
Hyväksythiin yksiäänisesti asialistan ja net ehotukset, jokka siihen lisäthiin (asialistan kohthaan 5: Muut asiat). ¶
Asia 02/ 09: Valithiin styyrinjohtaajan ja styyrin toisen johtaajan vuojele 2009-2010  ¶
Valithiin styyrinjohtaajan ja styyrin toisen johtaajan vuojele 2009-2010, sen mukhaan mitä § 6 säänöissä seisoo. ¶
Kjell H.Sæther ehotti Mona Skankea styyrin toiseksi johtaajaksi. Mona Skanke valithiin styyrin toiseksi johtaajaksi huutovaalila. ¶
Styyrinjohtaaja johtaa kansa regiuuniraatin mööttejä, § 6 sääntöjen mukhaan. Komuunitten raatimiehet ja sekretariaatin johtaaja osalistuthaan raatimööthiin ja styyrimööthiin. Heilä oon puhevalta ja het saatethaan tehhä ehotuksia, katto §§ 5,7 sääntöjä. ¶
Asia 03/09: Regiuuniraatin mööttiplaani vuojele 2009  ¶
Päätethiin yksiäänisesti järjestää mööttejä: ¶
Tiistaina 5.maikuuta kl 11.00, tarkemin kokhoonkuttumispreivin mukhaan. ¶
Tiistaina 10.novemberikuuta kl 12 alkkain ja 11.novemberikuuta kl 12. saakka, tarkemin kokhoonkuttumispreivin mukhaan. ¶
Asia 04/09: Aviovaaran alkuperäskansoitten regiuunin maanpruukikompetanssisentteri  ¶
Asian otti esile Kjell H.Sæther, ja hän oon antanu raatilaisile kopion, missä seisoo asian kirjalinen selvitys. Päätethiin yksiäänisesti, ette raati kannattaa maanpruukikompetanssisentterin perustamista. Styyrile annethaan täysi valta seurata asiaa ja työtelä sen etheen, ette alotethaan prošekti tätä varten. ¶
Máret Sara otti esile net haastheet, mikkä oon lapsittensuojelutyössä. Se koskee eriliikasesti lapsittensuojelukonvenšuunia, lapsitten oikeutta omhaan kulttuurhiin ja näärinkhiin saamelaisila aloila. Hän refereerasi, ette hän aijeminki oon ottanu saman asian esile, mutta juuri mithään ei ole tapattunnu. Ja häätys tutkia enämpi, kunka lapsittensuojelu käyttää valtaa komuunissa. ¶
Raatissa olthiin yhtä mieltä siittä, ette styyri valmistellee asian ja tuo sen esile raatin seuraavassa möötissä, mikä oon 5. maikuuta. ¶
Gunnar Lillebo muisteli regiuuniraatin säänöistä (näytti säänöt prošektorilla) ja tarkemitten määräysten tulkinasta, niin ko net tulhaan esile sääntödokumenteissa. ¶
Raatilaiset esitethiin paljon kysymyksiä siittä, kunka sääntöjä tulis ymmärtää. Jälkhiin kaikila tuntu kuiten olevan sama ymmärys ylheensä. ¶
Säänöt oon aivan nokko väljät jotta se oon maholista työtelä yhtheisten kehittämis- ja effektiviseeraustekojen kansa. Lisäksi oon maholista ottaa huolen primääristä nääringistä, eriliikasesti regiunaalisesta perspektiivistä kattottunna. ¶
Raati meinaa, ette se olis hyvä järjestää ainaski yhen yhtheisen möötin regiuunin formannskaapitten kesken joka vaaliperiuudin aikana. Sihathaan siihen, ette semmonen yhtheinen möötti järjestethään vuojen ensimäisen puolikhaan aikana. ¶
Kaikin olthiin yhtä mieltä siittä, ette styyri hunteeraa likemin yhtheisen möötin sisältöä, ja millon tämän vuojen aikana se passais järjestää yhtheisen möötin. ¶
Raatimöötti loppu kl 12.00 ¶
Protokolla ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Mööttipaikka : Jergul Ástu  ¶
Mööttiaika : Tiistai 6.januaarikuuta 2009, kl 13-14.  ¶
Paikala :  ¶
Kaikin olthiin yhtä mieltä siittä, ette het käsitelhään möötissä kahta assiita: ¶
1. Laittaa sekretariaatin toimimhaan ¶
2. Seuraavan styyrimöötin daattu ¶
Asia 01/09 Alkuperäiskansoitten regiuunin sekretariaatti  ¶
Raatimies Odd Keskitalo informeerasi sekretariaatin funkšuunista (toiminta vailuu kokonhans), minkä jälkhiin raatimiehet selvästi ilmasthiin, ette tarvithaan ainaski kohta 100% stillinki, jotta kyethään ottamhaan vaarhiin ja selviämhään kaikista tarpheista ja haastheista. Sen tähen häätyy saaja vielä enämen resyrsia sen lisäksi, mitä komuuneila jo oon tätä varten. ¶
Styyrinjäsenet väksläthiin ajatuksia tästä asiasta. Het ehotethiin, ette väärtikomuunit suunitelhaan konseptin, minkä styyri saattais hyväksyä. ¶
Perustelut: ¶
Sekretariaatti ei ole toiminu viimisen vuojen aikana. Sen mukhaan, mitä signaaliita oon nyt tullu regiuuniraatilta, ja mitä haastheita ja tehtäviitä styyrilä oon tästä etheenkäsin, meinaa styyri, ette se häätys olla oma toimiva sekretariaatti. Sekretariaatin häätys olla siinä komuunissa, mikä johtaa toimintaa. Tämän periuudin aijan laitethaan sekretariaatin Kautokeinon komuunhiin, ja komuuni oon sekretariaatin työnanttaaja. ¶
Yksiääninen päätös: ¶
Styyri antaa täyven vallan Kautokeinon komuunille valmistella työoortningin sekretariaatin toiminthaan ja regiuunitten yhtheistyöhön. Styyri antaa kansa täyven vallan Kautokeinon komuunille räknätä budšettiehotuksen, minkä styyri saattaa hyväksyä seuraavassa möötissä. ¶
Asia 02/09 Seuraava styyrimöötti  ¶
Seuraava styyrimöötti oon 19. februaarikuuta kl 10.00 Kaarasjovela. Kaikile lähätethään kokhoonkuttumispreivin. Styyri päättää mööttiplaanin seuraavassa styyrimöötissä. ¶
Protokolla ¶
Invitasjon ¶
Oversatt til kvensk: Kainun institutti - Kvensk institutt / Pirjo Paavalniemi 19.02.2013 ¶
Kuttu ¶
Porsangin Komuunilla oon ilo kuttuut teiđät palkinonjakotapattumhaan minkä järjestethään  ¶
Kulttuurisalissa  ¶
maanantaina 25. fepruaarikuuta  ¶
kello 18.00  ¶
Nämät palkinot jaethaan: ¶
Porsanger formannskap jakkaa 2 yllätyspalkinttoo ¶
Palkinonjavon jälkheen oon mahđolista kattoot filmin ja kaffistella. Täyđelinen programi tullee hiljemin. ¶
Tervettulemaa!! ¶
Konsulentti ¶
Porsangin Komuuni ¶
Invitasjon, Kulturpris 2010 ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Ystävällissii tervheissii ¶
Sananjohtaaja ¶
Vuoen 2010 kulttuuripalkinon voittaaja ¶
Kuttu ¶
Porsangin komuunilla oon suuri ilo kuttuut teät Kulttuuripalkinon 2010 jakotillaisuutheen. ¶
Kulttuuripalkinon saaja oon ¶
Palkinonjako tapahtuu ¶
Kainun institutissa  ¶
Lauvantaina 12. fepruaarikuuta  ¶
Uuet laulut - Ođđa lávlagat - Nye sanger-konsertissa ¶
Konsertti alkkaa klo 17.00  ¶
Tervettulemaa!! ¶
Alf oon syntyny vuona 1928, ja hän alko k irjailijaksi vasta raavhaala iälä . Hän oon julkassu 3 poeemikirjaa ja kaksi romaanii, ja heti julkast haan hänen kolmanen romaanin. Lisäksi hänelä oon jo valmhiina kaksi uutta romaanimanusta.  ¶
Häntä oon verrattu monhiin pohjaisen ja Euroopan suurhiin kirjailijoihi i n niin ko Hamsunhiin ja Moberghiin . Alf oon norjalainen , mutta hän kirjottaa kielelä, mitä tyhä harva t ihmiset Norjassa ymmärethään . Silti miljoonat ihmiset muuala mailmassa saatethaan lukkeet hänen kirjoi.  ¶
Omila kirjoila Alf oon ollu myötä vahvistamassa kväänin kieltä meän kolmikulttuurisessa yhtheiskunnassa. Hän oon ollu myötä säilyttämässä sitä meän erityi syyttä, mistä synttyy Porsangin sielu. Alf oon kulttuuri nkanttaaja ja rikkhaus, jo ta met por sankilaiset piämä suuressa arvossa .  ¶
Hän oon arvokas  ¶
vuoen 2010 kulttuuripalkinon voittaaja .  ¶
Vuoen 2010 kulttuuripalkinon voittaaja ¶
Alf oon syntyny vuona 1928, ja hän alko kirjailijaksi vasta raavhaala iälä. Hän oon julkassu 3 poeemikirjaa ja kaksi romaanii, ja heti julkasthaan hänen kolmanen romaanin. Lisäksi hänelä oon jo valmhiina kaksi uutta romaanimanusta.  ¶
Häntä oon verrattu monhiin pohjaisen ja Euroopan suurhiin kirjailijoihiin niin ko Hamsunhiin ja Moberghiin. Alf oon norjalainen, mutta hän kirjottaa kielelä, mitä tyhä harvat ihmiset Norjassa ymmärethään. Silti miljoonat ihmiset muuala mailmassa saatethaan lukkeet hänen kirjoi.  ¶
Omila kirjoila Alf oon ollu myötä vahvistamassa kväänin kieltä meän kolmikulttuurisessa yhtheiskunnassa. Hän oon ollu myötä säilyttämässä sitä meän erityisyyttä, mistä synttyy Porsangin sielu. Alf oon kultt uurinkanttaaja ja rikkhaus, jota met porsankilaiset piämä suuressa arvossa.  ¶
Hän oon arvokas  ¶
vuoen 2010 kulttuuripalkinon voittaaja.  ¶
ÅRSMØTEPROTOKOLL, ÁVJOVÁRRI URFOLKSREGION ¶
Oversatt til kvensk: Kainun institutti-Kvensk institutt/ Pirjo Paavalniemi ¶
VUOSI MÖÖTTIPROTOKOLLA  ¶
Mööttipaikka : Jergul Ástu  ¶
Mööttiaika : Tiistai 28.maikuuta 2010 kl 10.00.  ¶
Paikala :  ¶
Kautokeinon komuuni: ¶
Toinen sananjohtaaja Jan Ole Buljo ¶
Porsangin komuuni: ¶
Toinen sananjohtaaja Kåre Olli ¶
Raatimies Gunnar Lillebo ¶
Kaarasjoven komuuni: ¶
Representantti Máret Sara ¶
Toinen representantti Terje Tretnes ¶
Raatimies Hilda Vuolab ¶
Lisäksi paikala oli sekretariaatin johtaaja Leif Halonen ¶
Styyrijohtaaja ei ollu paikala ja niinpä Jan Ole Buljo avasi möötin ja toimitti nimenhuuvon. Heräsi kysymys jos representantti Terje Tretnes saa osalistua möötissa sananajohtaajan Kjell Sætherin eestä, ko hän oon jo toinen representantti Máret Saran eestä. Vuosimöötti päätti kuiten, ette hän saa osalistua mööthiin Kaarasjoven eestä. ¶
Kåre Ollin valithiin möötin johtaajaksi ja Leif Halosen valithiin kirjottamhaan protokollan. ¶
Kåre Olli ja Máret Sara kirjoitethaan alle protokollan. ¶
Kåre Olli alko johtamhaan mööttiä. ¶
Kelhään ei ollu mithään sanomista kokhoonkuttumispreivhiin ja möötti alotethiin. ¶
Asialista hyväksythiin seuraavasti: ¶
01/10 Avvaaminen ¶
-nimenhuuto ¶
-otethaan oorninki eli järjestythään ¶
-hyväksythään asialista ¶
02/10 Vuosimellinki 2009, mikä oon yhtheistyöaloitten raportti ¶
04/10 Budjetti ¶
05/10 Yhtheinen IT-palvelus (yhtheinen serveri ja domeeni) ¶
06/10 Skootteritie Suomen rajalta Kaarasjokheen ja etheenpäin kiini Lemmijokheen saakka ¶
07/10 Staatin työ ympäristönsuojelun etheen ja muu suojelutyö Aviovaaran alala ¶
09a/10 Kunka ruuttapiili kulkkee Finmarkussa ¶
09b/10 Märkäaloitten suojelu Finmarkussa ¶
Asia 02/10: Vuosimellinki 2009, mikä oon yhtheistyöaloitten raportti  ¶
Pitkän praatauksen jälkheen päätethiin, ette kuorathaan tätä Máret Saran ehotusta: ¶
Aviovaaran alkuperäiskansoitten regiuuniraatin vuosimöötti lähättää kaikki vuosimööttiasiat takasin styyrile. Vuosimöötti tahtoo kans, ette styyri tuo esile työplaanin eli suunitelman vuele 2010. ¶
Terje Tretnes lisäsi protokolhaan seuraavan: ¶
Styyrin häytyy käsitellä ja esittää vuosimellingin, raharätingin ja budjetin sen mukhaan, mitä styyri itte oon päättäny ja määräny. Toivottavvaa kans oon, ette vuosimellingissä näkkyy, ketkä istuthaan styyrissä, koska se oon valittu ja kunka pitkäksi aijaksi. Vuosimellingissä olis hyvä tulla esile niitä asioita, mitä styyri ja raati oon käsitelheet vuen aikana. ¶
Möötti loppu kl 12.15 ja sitte syöthiin murkinan. ¶
17. maikuuta-markkeeraus Lemmijovessa ¶
Programin viehään läpi rejeeringin tarttumasuojareekeliitten jälkhiin, ja se vaajithaan ette perheet jokka ajethaan yhessä omila piiliilä ei mene ulos piiliistä.  Muista metrin turvavälin! ¶
1000   Lemmijoven kirkon tykönä ¶
1130 Piilikorteesi Storhallenilta lentohaminhaan ¶
Ylöställäys klo 11.  Pulettija- ja hätäkulkuneuvot ja puolustus ajethaan ensiksi, sen jälkhiin ryssepiilit, motorisykkelit ja muut kulkuneuvot. Niitä jokka ei ole myötä piilikorteesissa pyyethään olemhaan myötä ruutan pitkin flakkuin ja tervheisten kans  .  Sen jälkhiin het saatethaan ajjaat lentohaminhaan ja olla myötä Drive-in tapattumassa sielä. ¶
1230 Drive-in tapattuma lentohaminalla  (eninthään 200 piilii) ¶
Tervettulemaa! ¶
1400 17. maikuuta-tooki hevoisten ja koiriin kans Lemmijoven lastenkoulun parkeerinkipaikasta ¶
Ottakkaa kuvvii toisenlaisesta markkeerauksesta ja pitäkkää teemakoukkuu #PK17mai2020 sosiaalisissa meedioissa. ¶
Sie löyät enämen tiettoo programin detaljiitten ympäri nettilaiala porsanger.kommune.no. ¶
Rakkhaat kaikki! ¶
Se oon tärkkee juhliit ja kans pittäät kiini tradisjuuniista. Ko oon vähemän maholisuuksii kohatella, niin digitaaliset kohtaamapaikat annethaan meile maholisuuen sauttaat enämen ihmissii. ¶
Kaikista tärkkein oon lapset ja nuoret, ja oon pietty huolen ette kielisentterissä oon aktiviiteettiita meän lastentarhoile ja kouluile läpi päivän. ¶
Se oon hyvä! ¶
Mie olen sananjohtaajanna totisesti ylppee siitä satsauksesta mihin met olema pystynheet kielisentteriitten kans, meän lastentarhoissa ja kouluissa. ¶
Se oon lasten kautta ette annethaan tulleevaisuuen sukupolvile kielen ja kulttuurin. ¶
Ette meilä oon Kainun institutti etheenpäinmenon voimana ja nasjunaalina kompetanssisentterinnä oon kullan arvoinen, kans meile Porsangissa. ¶
Ja se oon soma ette monet raavhaat oon nyt valinheet sen ette alkkaat kompetansin anttaavan koulutuksen kväänin kielessä. ¶
Se anttaa toivon tulleevaisuutheen, ja se oon eriliikainen hyvä syy jatkata sen työn ette jakkaat ja eistäät kväänin kieltä ja kulttuurii Porsangissa. ¶
Paljon onnee kväänikansan päiväle! ¶
Lorut ja runot kirjalisista lähtheistä ¶
Tässä oon usiampia loruja ja runoja mikkä oon nouettu kirjalisista lähtheistä. Tekstit mikkä oon merkitty «Pykeä 1999 (EIH)», oon Elsa Ingilæ Haldorsen ylöskirjottannu. ¶
Aurinko paistaa ¶
Aurinko paistaa ¶
vettä sattaa ¶
taisi tulla kesä ¶
minä löysin tunturista ¶
pikku linnun pesän ¶
Harakka istui puussa ¶
Harakka istui puussa ¶
yvinkontti suussa. ¶
Luki niitä näitä naulanpäitä, ¶
taisi tulla viisitoista. ¶
Yks – kaks – kolme – neljä – viis – kuus – seittemän – kaheksan – ¶
yheksän – kymmenen – yksitoista – kaksitoista – kolmetoista – ¶
neljätoista – viistoista. ¶
Byss byss pöyvänjalka ¶
kuka söi voileivän ¶
hiiri söi voileivän ¶
missä hiiri ¶
aitan alla ¶
missä aitta ¶
tuli poltti ¶
missä tuli ¶
vesi sammutti ¶
missä vesi ¶
härkä joi ¶
missä härkä ¶
tuhannen meren takana. ¶
Byss byss pöyvänjalka ¶
kuka söi voileivän ¶
hiiri söi voileivän ¶
missä hiiri ¶
aitan alla ¶
missä aitta ¶
tuli poltti ¶
missä tuli ¶
vesi sammutti ¶
missä vesi ¶
härkä joi ¶
missä härkä ¶
kirves tappo ¶
missä kirves ¶
miehen käessä ¶
missä mies ¶
kymmenen meren takana. ¶
leppæ visi ¶
vilman krosi ¶
kalasgos kinda ¶
Präntti pykeäläisessä T-paiassa ¶
toukun loukun ¶
leppän viisi ¶
villman kruusi ¶
salttis koppa ¶
kalatus kinta ¶
ortten portten pois ¶
missæ sie olit uøda? ¶
Gittilæsta, bappilasta. ¶
Baljon gon sai balka? ¶
Middæ niten nimmit olli? ¶
Nikkolai ja Nagolai ¶
Ravdi ja Ravanseppæ ¶
sitte møden naihmen bæse. ¶
Voi huvænen aiga ¶
Oppen boppen bira bara oppistetta no ¶
Herra jomala ¶
Karhusilla ¶
Präntti pykeäläisessä T-paiassa ¶
saftfulle, stupfulle ¶
Tässä antologiissa oon  kväänitten/norjansuomalaisten suulista tradisjuunia  minkä musikkitieon ensimäinen amanuensi, Reidar Bakke, oon koonu Varenkissa vuositten 2015-2017 aikana. Kokoamistyön oon hän tehny prosjektin  «Kväänitten/norjansuomalaisten immateriaalinen kulttuuriperintö Varenkissa» yhteyessä  .  Tässä materiaalissa oon riimiä ja loruja, histoorioita ja muisteluksia, lauluja ja musikkikappalheita kväänitten ja norjansuomalaisten kulttuurista tämän päivän Varenkissa. Materiaalin oon koottu eri paikoista ympäri Varenkinvuonoa. ¶
Oversatt til kvensk: Kainun institutti - Kvensk institutt 16.11.2016 ¶
KUTTU ¶
Vadsø museum – Ruija kvenmuseum kuttuu teät tapahtumhaan, jossa aukasemma Varenkintalo/Varangerhus–näyttelyn. ¶
Aika: 23. novemperikuuta klo 18.00 ¶
Randi Berit Sjølie muistelee paikalisesta pykkäystavasta. Kuulema kans musikkia. Kevyt serveeraus. ¶
Sishäänpääsy oon ilman ¶
Tervettulemaa! ¶
Nämät oon kuuronheet näyttelyä: Uuistus- ja komunaalidepartementti ja Barentsinsekretariaatti ¶
Varenkintalo oon uniikki talotyyppi Varenkissa. Se oli talo, jossa oli asumasija ja navetta saman katon alla. Lisäksi talon yhtheyessä saattoi olla kaja, laakerihuone, sauna, paakarihuone, kaivo ja kauppa tahi muita näärinkitoimia. Sisälä talossa oli huonheitten välilä gangi. Tämä oon se mikä tekkee Varenkintalosta erityisen. ¶
Varenkintalo oon tärkiä kulttuurimuisto. Talon pykäthiin erityiselä tavala, ja siitä näkkee minkälaiset Finmarkun pytinkit olthiin ennen sottaa. ¶
Tämmösiä taloja oon kans muuala mailmassa, mutta Varenkintalo oon erilainen ko muut talot. Varenkintalossa oon erityinen malli. Siihen oon vaikuttannu alan histooria ja eri kulttuurit. Talo oli monipuolinen, ja siinä otethiin huomihoon kliiman ja topografian. Varenkintalo oon tärkiä kulttuuriperintö kvääneile/norjansuomalaisile ja kans muule alan väele. ¶
Håvard Dahl Bratrein kirjottaa Varenkintalon neljän päätyypin ympäri. Nämät talotyypit oon pykätty 1800- ja 1900-luvula. ¶
Tässä näyttelyssä näemä muutampia tyypilisiä Varenkintalon huonheita; tuvan, köökin, työkaluhuonheen, väligangin, navetan ja saunan. Tämä meän Varenkintalon modelli näyttää aikaperioodin, mikä oon nuin 1930-luvulta kiini 1950-luvule. Fiinitupa oli koria ja pyntätty. Köökissä olthiin arkisin. Kööki oli työhuone, missä tehthiin ruokaa, syötethiin liinoja ja paikathiin verkkoja. Väligangissa säilytethiin tavaroita, joita käytethiin navetassa ja köökissä. Gangi yhisti navetan ja asumasijan. Näemä kans talon funksuunin ja tradisuunin. Met haluama näyttää jotaki siitä arkipäiväsestä elämästä siihen aikhaan, ko ihmiset vielä saathiin toimheentulon maanpruukista, fiskusta ja muista toimista. ¶
«Varenkintalossa oli paljon sijjaa, sieltä oli hyä näkymä, ja met saatoima nähä koska toiset olthiin ulkona. Talon takkaa pääsimä suorhaan luonthoon. Met hihtasimma ylös tunturhiin jossa saima tyyrätä ja hypätä sivakoila. Talvela oli pimiä, ei ollu katunäköjä, ja vaan vähäsen näköä sisälä talossa, mutta met olima koko aijan ulkona. Mie en muista ette olis ollu huono sää. Kesälä met uima ylhäälä joessa, sielä missä vesi oli tyen.» ¶
Kiitos kaikile kylälaakile, informaatile ja lahjanantajille, jokka oon olheet myötä Varenkintalo-prosektissa! ¶
Kvääninkielinen käänös: Kainun Institutti - Kvensk institutt ¶
Kuva, uusi pesohuone navetassa: Bonytt/Norsk Folkemuseum, ¶
Näyttelyä varten oon saatu rahhaa täältä: Barentsinsekretariaatti ja Komunaali- ja uuistusdepartementti ¶
«Ja tuppaa käytethiin sillon ko kvinneforeeninki kokkoontui ja jos het saathiin vierhaita Etelä-Varenkista» ¶
Tupa, tahi «fiinitupa», oli erityisiä tapahtumia varten. Siltiki ette talossa oli ahasta, ei tuppaa käytetty niin usiasti. Arkena talon väki ja krannit kokkoonuthiin köökissä. «Fiinitupa» oli juhlia varten. Sitä käytethiin jouluna, välhiin sunnuntaisin ja ko tuli vierhaita. Arjen ja juhlan välilä oli sen tähen suuri ero. ¶
«Ja sitte pikkujouluna, eli 22. päivänä, tuothiin joulupuun suurimphaan tuphaan, jota ei käytetty ko pyhäpäivinä» ¶
Ko fiinituppaa käytethiin harvoin ja sitä ei lämmitetty, niin se saattoi olla kylmänä suuren osan vuesta. Sillä laila säästethiin polttoainetta. ¶
Kööki oli talon kokkoontumishuone ja tärkein arkihuone. Ko krannit kylästelthiin, het tulthiin köökhiin, ja het saatethiin istua puukassin päälä ja jua kaffia. Kööki saattoi olla kans nukkumahuone, missä slagpenkki oli sänkynä. Kööki oli monela tavala talon syän, sielä oli lämmin ja hyä ruan haiju. Köökissä kans tehthiin erilaisia töitä, sekä vaimoitten ja miehitten töitä. Sielä tehthiin ruokaa ja käsitöitä, paikathiin verkkoja ja syötethiin liinoja; ¶
«- Met syötimä liinoja, kotona sisälä köökissä. Joo, köökissä ja gangissa kans, ko oli kylmä. Ja sillon ko oli lämmin, niin ko kevhäälä, met syötimä ulkona.» ¶
Köökiuunin lämmitethiin turpheela, ko Varenkissa löyty enämen turvetta ko puita. Muutamisti kööki oli talon ainua huone, minkä lämmitethiin. Lämpimässä kuivatethiin kans vaattheita. Vanhoissa komfyyrissa oli etupuolela tanko, johon saattoi henkastaa hantuukin ette kuivuu. Lisäksi uunin ylipuolela oli naru tahi statiivi, johon kans saatethiin henkastaa vaattheita. ¶
«Ja ko kaikki pojat tulthiin mereltä ko het laakissa pyyethiin lottaa, ja het tulthiin koko roikka kothiin, kylmetyksissä ja sillä laila, niin kaikki vaattheet henkastethiin köökhiin ette kuivuva» ¶
Varenkintalossa ei ollu isoa kellaria. Sen sijhaan saattoi köökin laattiassa olla luukku alas kellarihuonheesseen, missä säilytethiin ruokaa. ¶
Kalanpyytö ja maanpruuki antoi monenlaista ruokaa. Talossa oli elläimiä, ja lisäksi viljelthiin pottuja, kaalia ja raparperia. ¶
Perheelä oli maitoa omasta takkaa, ja siitä tehthiin fiiliä tahi muita ruokia. Fiilin panthiin suurheen puuastihaan, eli fiilipunkkhiin. Fiili oon tavalinen ruoka Pohjasmaissa, ja sen tehhään hapatetusta maitokulttuurista. Finmarkussa oli kahenlaista fiiliä. Ko kväänit siirythiin Finmarkkhuun 1700- ja 1800-luvula, niin het tuothiin myötä heän oman sitkiän bakteerikulttuurin. Norjalainen fiili oli lyhykäisempi ja enämen niin ko gelé. ¶
Filmissä, minkä näjet köökin seinälä, oon fiilin resepti. ¶
Köökin klasinkarmi oon yksi esimerkki kväänitten rakenustavasta. Viinot klasiprätät piethiin kondensin ja veen poissa klasista. Sanothaan kans, ette se oli lestadianismin tähen ette taloissa oli viinot klasinkarmit, ko lestadianismi kielsi kukkatörpöt ja koristukset klasinkarmila. Ko karmit olthiin viinot ja kaitaset, niin se oli mahoton panna jotaki niitten pääle. ¶
«Ihmisestä tullee puhas, kunnola puhas!» ¶
Varenkissa sauna oon erityisen tärkiä, ja sillä oon pitkä tradisuuni. Se oon kulttuuri, minkä kväänit/suomalaiset tuothiin myötä ko asetuthiin tänne. Ennen krannit ja kyläläiset saunothiin yhtheisessä saunassa, mutta nyt perheilä oon omat privaatit saunat. ¶
Sanothaan kans, ette kväänit Norjassa pykäthiin ensistä saunan, ja sitte pykäthiin talon. Sauna saattoi olla erilänsä, tahi se saattoi olla talon väligangissa tahi navettaosassa. Vasta jälkhiin 2. mailmansoan pykäthiin talhoin kellarin, jossa saattoi olla kans sauna. ¶
«Saunavasta» tahi «vihta» oon tradisuuni saunassa. Sillä lyöhään ommaa kroppia niin ette verenkierto paranee. Se kans puhistaa kropin. Varenkissa oon pruukattu käyttää pihlajaa tahi paijua. ¶
Erilaiset saunat nimethään sen jälkhiin minkälainen kiuas niissä oon. Vanhiin saunatyyppi oon sausauna. Se oon sauna, missä ei ole piippua. Sausaunassa oon suuri kivikiuas. Kiukhaassa oon kivikasa, ja sen alle sytytethään tulen. Saun päästethään ulos seinän lunkasta tahi ovesta. Jälkiä tästä näemä Tuomaisentalossa, jossa oli sausauna vuotheen 1932 saakka. Sauna, jonka kiukhaassa oli piippu, tuli käytthöön 1930-luvula. 1950- luvula oli kans elektriskinen saunakiuas tavalinen. Kaikissa kiukhaissa oon kuiten se sama, ette net säilyttävä lämmön. Kivet pittää olla hyät, niin ette niistä tullee hyä löyly. Tumma ja malmirikas kivisortti oon paras. ¶
Nykyaikhaan oon elektriskinen saunakiuas tavalinen sekä ylheisissä pesopaikoissa ja priivaatissa taloissa. Varenkissa monet tykkäävä ette puukiuas oon kuitenki paras. Sanothaan ette puukiukhaassa oon paras löyly. ¶
Tärkein ero Varenkintalon ja muitten taloitten välilä oon väligangi, mikä yhisti asumasijan ja navetan. Asumasijasta saatethiin kulkia navetthaan ilman ette piti mennä ulos. Ko kuljethiin suorhaan navetthaan, niin gangin piti olla puhas. Sen tähen väligangissa oli matot laattiala. ¶
Väligangissa säilytethiin ruokaa, kattiloita, patoja, fiilipunkkia ja maitospannia. Lisäksi sielä säilytethiin polttoainheita, saapphaita ja navettavaattheita. ¶
Joissaki Varenkintaloissa oli paakariuuni. Paakariuuni saattoi olla kans väligangissa. Paakariuunila ja esimerkiksi navettauunila saattoi olla yhtheinen piippu. Nämät paakariuunit olthiin isot, ja niissä saatethiin leipoa monta leipää yhelä kerrala. Näitä uunia käytti koko krannilaaki yhessä. Krannivaimot tulthiin kerran viikossa paistamhaan leipää ommaa huushollia varten. ¶
Tääpänä oon usiat väligangit pykätty uuesti, ja nyt sielä saattaa olla ulkogangi, pesohuone tahi nukkumahuone. ¶
«Ämmi sai huonheen lisäpytinkistä, väligangista mikä oli asumasijan ja navetan välissä. Väligangissa oli ovi ämmin nukkumahuonheesseen. Siinä vieressä oli kans jauhokotti. Sen lisäksi oli suuri huone, jota met kuttuima kesäköökiksi. Nyt siinä oon pesohuone. ¶
Kesäköökissä puuhathiin kesälä. Tuvan ja köökin, mikkä oon päätalossa, pesthiin ja suljethiin. Talvela kesäkööki oli maitohuonheena. Ämmin huonheen yhistethiin tuphaan, jälkhiin ko ämmi kuoli. Met otima pois seinän, mikä oli tuvan ja ämmin huonheen välissä. ¶
Hiljemin otethiin pois seinän navettagangin ja tallin välistä. Siihen rakenethiin huonheen muoria varten, ko muori ei kyeny ennää kävelemhään.  » ¶
Varenkintalon navetassa piethiin pääasiassa elläimiä 1970-luvule saakka. Nykyaikhaan oon moni navetta ulkoa käsin samanlainen ko ennenki, mutta sisälä oon kaikki pykätty uuesti, niin ette se vastaa päivän standardia. Navetan sijasta oon nykyaikhanen pesohuone, sauna, nukkumahuone tahi karaasi. ¶
Navetassa ihmisillä oli lehmiä, ja joilaki oli hevonen. Lamphaat olthiin omassa lammasnavetassa, mikä oli erilänsä. Monila oli hauepata, jossa keitethiin ruokaa elläimille. Heinitten lisäksi elläimille annethiin kalanpäitä, teppuja tahi ruanloppuja. Hauepata saattoi olla kans köökissä, ja pattaa saatethiin käyttää muuhunki tarkotuksheen. Yks mies muisteli ette lapsena het kylvethiin hauepaassa. ¶
Kväänit olthiin siistit, kans navetassa. Kesälä, ko elläimet olthiin ulkona, navetan pesthiin hyvin ja ovet aukasthiin, niin ette ilma pääsi sisäle. Tämän tehthiin sen tähen, ko navetta oli samassa talossa ko asumasija. Sanothiin ette talossa oli vähän navetan haiju. Yksi palvelusmies oli käyny yhessä navetassa Kallijoessa. Ko hän sykläs sieltä pois, hoksas hän ettei ollu tuntenu navetan haijua. ¶
«Navetan pesthiin hieala ja soopala. Lehmilä oli fiinit oltavat. Navetassa haisi vaan sillon ko lehmät paskanethiin. Met olima nuukat sen suhtheen. Lehmät kuljethiin maton päälä ulos ja sisäle. Maton otethiin pois jälkhiin. Meilä ei ollu samat vaattheet navetassa. Net henkathiin navettagangissa.» ¶
Navettatyöt ja lypsäminen oli enimästi vaimoitten hommaa. Mutta ko tuli lissää elläimiä, piti miehitten olla kans myötä. ¶
Monet miehet piethiin ette se oli luonolinen käyä navetassa. Miehitten hommaa oli ette niittää, ottaa turpheita ja lahata elläimiä.  Miehet kans pruukathiin ottaa lehmät myötä sonnin tykö. ¶
Sanothaan ette ikkunat oon talon silmät. Ko ikkunat vaihetethaan, niin talon ulkomuoto kans muuttuu. ¶
Vanhaassa Varenkissa saatama nähä taloitten ikkunoissa suomalaisen ja pohjasruottalaisen tradisuunin. Usiassa talossa, niin ko Kumpulantalossa ja Hallosentalossa, oon pienet ikkunat 2. kerrassa. Nämät oon linjassa isoitten ikkunoitten ylipuolela, jokka oon 1. kerrassa talon pitkälä fasaadilla. Toinen tyypilinen träkki oli asumaosan päätyikkuna, jossa raamitten ylisyrjä oli kolmikantin mallinen. ¶
Ensimäiset ikkunanklasit valethiin käsin. Klasit olthiin eri vahvuset, ja aijan myötä klasi valos alaskäsin. Se teki klasista elävän ja antoi siihen variasuunii. Vanhoissa taloissa oli pieniruutuset ikkunat, ko suuria ruutuja ei osattu vielä tehä. ¶
Ikkunoitten tekeminen oon kokonhansa muuttunu viimi 50 vuen aikana. Uuenaikhaset ikkunat oon kahen- ja kolmenkertaset. Aijemin käytethiin sisäikkunaa ette tuuli ei puhala sisäle. Tämä antoi kans statusta. ¶
Ko husmor- ja panoraamaikkunat tulthiin 1960- ja 1970-luvula, niin usiat vanhaat ikkunat vaihetethiin pois. Tämä meinas sitä, ette koko talo mistansi vanhaan ja alkupöräsen tyylin. Jos nyt haluthaan sen vanhaan tyylin takasin, niin nykyaikhaan se oon maholinen ette saaha vanhaantyyliset ikkunat. ¶
Jos sie meinaat vaihettaa ikkunat sinun vanhaassa talossa, niin katto ensistä jos saatat restaureerata vanhaat ikkunat. Sillon erityinen tyyli säilyy. Uuet ikkunat ei kestä niin kauvoin ko vanhaat ikkunat. Vanhaat ikkunat saatethaan kestää melkhein ikusuuen. Net pruukathiin tehä hyästä materiaalista, pötäjän yinpuusta. 250 vuotta vanhaat ikkunat saatethaan olla rohki käyttökelposet. Se oon vieläki maholinen ette ostaa ikkunoita, mikkä oon tehty käsin. ¶
Talon sishääntulon tahi porstuan piti olla semmonen ette se tarttuu silmhään. Sen piti olla erityisen fiini ja huolela tehty. Monissa Varenkintaloissa oli kahenosanen ovi, niin kuttuttu peiliovi. Oven ylipuolela oli ikkuna. Muutamisti oli ulkohuonheen oven ylipuolela kans ikkuna, niin ko esimerkiksi Tuomaisentalossa ja Karakkantalossa Kalliniemessä. Usiasti pääoven koristethiin empiirityyppisillä listoila ja tolpila. Ylipuolen ikkuna päästi näön sisäle ja teki monumentaalisen vaikutuksen. ¶
Vesisaaressa pruukas taloitten porstuissa olla traput, jossa oli gelenderi. Niin oli kans usiassa Varenkintalossa. Vaikka talossa ei ollukhaan kellaria, niin talon saatethiin pykätä paikkhaan missä maa oli kaltossa, ja sen tähen tarvithiin traput ja näkyvän sishääntulon. Vanhoissa taloissa pruukathiin ovet aueta sishäänkäsin, ja sillä laila haluthiin näyttää ette vierhaat oon tervettulheet. ¶
Erilaisia sanomia   (präntätty T-paithoin Pyke  ästä) ¶
Suomalainen kansan   laulu ¶
(Teksti: Honningsvågrevyystä 1985,   värsjuuni  täältä: Annijoki) ¶
(Teksti: Anne Margaret Nilsen. Teksti muistelee kolttasaamelaisista kukka hääythiin paeta Suomheen vuona 1944. Nuotti: Robert Dahl) ¶
(Laulua pruukathiin laulaa samala ko lapset uithiin meressä, ja värssyn lopussa oon teksti  minkä aikana lapset pistethiin pään veen alle.) ¶
(Nuotti: Venäläinen kansanlaulu/Kiiperi. Laulu muistelee troikasta joka ajjaa Volga-joen jäälä) ¶
(Kiiperi. Laulu jonka oon tehny kommunisti ja agitaattori kuka oli myötä Spaanian kansansoassa) ¶
Ei soli sorrakieli. Kväänitten/norjansuomalaisten suulinen perine Varenkissa.  Kovonu Reidar Bakke. ¶
Orava hyppää puusta puuhun, ja ko ihminen haukottellee, mennee haukka suusta suuhun – ja silloin toiset kans tuleva   uniseksi/unelihaaksi  .  Pykeä. ¶
Teksti ja nuotti: Åge Heltzen.   Värsjuuni  täältä: Annijoki ¶
Teksti: Wilhelmine Ståhlberg (1803 – 1872).  Nuotti: Pohjaismainen kansanlaulu. Kirkkoniemi ¶
Ei soli sorrakieli ¶
Red. Kaisa Maliniemi   og  Trygg Jakola ¶
Lastenlaulut kuuluva luonolisesti leikkhiin ja lystinpithoon. Näitten lastenlauluitten joukossa oon monta suomalaista kansanmelodiaa. ¶
Niitäko syöpi satoja, ¶
hampaisiin tulee matoja, ¶
Kansanlaulu. Pykeä, Vesisaari, Annijoki ja Kirkkoniemi ¶
Lähin minä kerran Tukholmaan, ¶
Tukholmaan, Tukholmaan. ¶
Kunigas  se sanoi että kuinkas sä voit, ¶
kuinkas sä, kuinkas sä voit. ¶
1 Menin minä yhän kerran Stockholmiin, ¶
bomsilla, bomsilla Stockholmiin. ¶
Kuningas se olin sinä pähtänkin, ¶
2 Kuningas se sanoi että kuinkas se sai, ¶
bomsilla, bomsilla pohjan sai, ¶
ja nimi se oli Nikolai, ¶
Aurinko paistaa vettä sattaa, ¶
taisi tulla kesä, ¶
minä löysin tunturista, ¶
pikku linnun pesän. ¶
tuolla hienolla tuulella la-la-la-la-la. ¶
Paaski se souteli lahdella ¶
tuolla hienolla tuulella. ¶
2 Nousee se kerran se aurinko, ¶
joka kerran sammunut on on on on on. ¶
Nousee se kerran se aurinko, ¶
joka kerran sammunut on. ¶
vienolla tuulella-lalalala, ¶
lahdella seilasi paaski ¶
vienolla tuulella. ¶
ja soitteli viululla-lalalala, ¶
siellä seilasi tytön heila ¶
ja soitteli viululla. ¶
sille petturipojalle-lelelele, ¶
älä anna sydäntäsi ¶
sille petturipojalle. ¶
sille omalle kullalle-lelelele, ¶
sydän säilytä puhtahana ¶
sille omalle kullalle. ¶
joka laskee lännelle-lelelele, ¶
jospa nousis vielä se aurinko ¶
joka laskee lännelle. ¶
ikävöivälle kullalle-lelelele, ¶
Sepä lohdutusta toisi ¶
ikävöivälle kullalle. ¶
Suomalainen kansanmelodia. Kirkkoniemi ¶
kellepäs vielä muille. ¶
Laulavatpa nuo lintuisetkin noille ¶
lahonneille puille. ¶
1 Piiri pieni pyörii, ¶
lapset siinä hyörii, ¶
sormet sanoo so, so, so, ¶
kengän kannat ko, ko, ko. ¶
2 Piiri pieni pyörii, ¶
lapset siinä hyörii. ¶
Kädet panee lip, lap, lap, ¶
3 Piiri pieni pyörii, ¶
lapset siinä hyörii. ¶
Toisiansa tervehtää, ¶
sitten paikoillensa jää. ¶
4 Piiri pieni pyörii, ¶
lapset siinä hyörii. ¶
vallan niin kuin vanhemmat. ¶
Suomalainen kansanmelodia. Vesisaari ¶
kuuraparta, tuiskutukka, ¶
lumiviitta, harmaasukka. ¶
2 Ratiriti ralla, hyvin teki halla: ¶
saapi lapset lasketella, ¶
Luistella ja lauleskella. ¶
Ratiriti ralla, kiitoksia halla. ¶
Teksti: Maija Konttinen (1873 – 1949).  Nuotti: suomalainen kansanmelodia. Vesisaari ¶
Pää, olkapää, ¶
polvet varpaat, polvet varpaat ¶
pää, olkapää, ¶
polvet varpaat, polvet varpaat. ¶
Korvat, silmät, ¶
poski   taputta  . ¶
Pää, olkapää, ¶
Kansanmelodia. Vesisaari ¶
1 Hämä-hämähäkki kiipes langalle, ¶
sade tuli rankka, hämähäkin vei. ¶
Aurinko armas kuivas satehen, ¶
hämä-hämähäkki kiipes uudelleen. . ¶
heinikossa hyppii sinne tänne vaan. ¶
Pieni kissankello käy nukkumaan ¶
heinä-heinäsirkka soittaa viuluaan. ¶
Kansanmelodia. Vesisaari ¶
1 Jänis istui maassa torkkuen, torkkuen, ¶
mikä sull' on jänönen, ¶
kun et enää hyppele, ¶
hyppää pois, hyppää pois, hyppää pois. ¶
antoi sille lääkettä, ¶
sekä kylmää käärettä, ¶
käärettä, käärettä, käärettä. ¶
3 Jänis pisti päänsä   pensaaseen  . ¶
Jokos terve olet nyt, ¶
lääkkeisihin kyllästyt, ¶
kyllästyt, kyllästyt, kyllästyt. ¶
4 Jänis pieni puikki   pakohon  . ¶
Käpälät sen oivat on, ¶
hyppy aivan verraton, ¶
5 Varo metsäkoiraa   jänönen  , ¶
koira siit' on iloinen, ¶
kun et enää hyppele ¶
hyppää pois, hyppää pois, hyppää pois. ¶
Kansanmelodia. Vesisaari ¶
1 On meillä hauska täti tuo täti Monika, ja kun hän menee torille on näky komea Refr.: ¶
Kas, näin heiluu hattu, ja hattu heiluu näin, kas, näin heiluu hattu ja hattu heiluu näin 2 Kas, näin heiluu hame Ja hame heiluu näin Kas, näin heiluu hame Ja hame heiluu näin 3 On meillä hauska täti Tuo täti Monika Kun täti menee torille On näky komea 4 Kas, näin heiluu kassi Ja kassi heiluu näin Kas, näin heiluu kassi Ja kassi heiluu näin 5 On meillä hauska täti Tuo täti Monika Kun täti menee torille On näky komea 6 Kas, näin heiluu peppu Ja peppu heiluu näin Kas, näin heiluu peppu Ja peppu heiluu näin 7 Kas, näin heiluu peppu Ja peppu heiluu näin Kas, näin heiluu peppu Ja peppu heiluu näin 8 Kas, näin heiluu peppu Ja peppu heiluu näin Kas, näin heiluu peppu Ja peppu heiluu näin. ¶
Kansanmelodia. Vesisaari ¶
1 Pieni nokipoika vaan uuninpiippuun katoaa. Yhä ylös yrittää, katolle hän kiipeää. ¶
2 Ympärilleen katselee, auringonkin arvelee Voivan sieltä saavuttaa, siksi huutaa: "Hei hurraa!" ¶
Kansanmelodia. Vesisaari ¶
Hans vili vili Hans lai lai, ¶
Hans vili vili Hans lai lai, ¶
tuostapa minäkin ystävän sain. ¶
keikutella kestä ja kestä ¶
eikä ne pienet linjaalirattaat ¶
keikutella kestä. ¶
1 Tien laidassa oli mökki, tien laidassa oli mökki, tien laidassa oli hirsimökki, humppa-humppa-hei! 2 Ja mökissä oli ukko ja mökissä oli ukko ja mökissä oli hirsiukko humppa-humppa-hei! 3 Ja ukolla oli vaimo ja ukolla oli vaimo ja ukolla oli hirsivaimo humppa-humppa-hei! ¶
4 Ja akall' oli poika ja akall' oli poika ja akall' oli hirsipoika humppa-humppa-hei! 5 Ja pojall' oli auto ja pojall' oli auto ja pojall' oli hirsiauto humppa-humppa-hei! 6 Ja autoss' oli pyörä ja autoss' oli pyörä ja autoss' oli hirsipyörä humppa-humppa-hei! 7 Ja pyöräss' oli aksel' ja pyöräss' oli aksel' ja pyöräss' oli hirsiaksel' humppa-humppa-hei! 8 Ja akselis oli naula, ja akselis oli naula, ja akselis oli hirsinaula humppa-humppa-hei! 9 Ja tähän loppui laulu, ja tähän loppui laulu. Ja tähän loppui hirsilaulu, humppa-humppa-hei! ¶
Kansanmelodia. Vesisaari ¶
Kiss, kiss, kippurahäntä, ¶
huomenna mennään Lappeenrantaan. ¶
Mitä sinne tekemään ¶
kissanpoikia pesemään. ¶
Suomalainen kansanmelodia. Vesisaari ¶
Hannimatinpenkkiin, ¶
mustalla ruunalla, ¶
Ajaa papin frouvan syll’. ¶
Kansanmelodia. Pykeä ¶
1 Kuule, kuule, ¶
kun mä kuiskaan sulle. ¶
Annatko sä sydämesi ¶
ikiomaks mulle? ¶
2 Kyllä, kyllä, ¶
kyllä   toimen  tullaan. ¶
Sinä talvet tukkitöissä, ¶
minä rukkia rullaan. ¶
3 Piippu, piippu, ¶
kukkaro ja piippu. ¶
Vanhanpoijan tavaroita ¶
on kukkaro ja piippu. ¶
4 Kiulu, kiulu, ¶
ämpäri ja kiulu. ¶
Vanhanpiian tavaroita ¶
on ämpäri ja kiulu. ¶
5 Kiikkuu, kiikkuu, ¶
killinpoika kiikkuu. ¶
Vanhanpiian olkapäillä ¶
killinpoika kiikkuu. ¶
Kansanmelodia Tornionjokilaksosta. Vesisaari ¶
Tuu tuu tupakkirulla, ¶
mistäs tiesit tänne tulla? ¶
Tietä myöten tapsutella, siitä sait palkkaa ¶
Viisi kuusi poikalasta, ¶
mikä niitten nimi oli? ¶
Suutari graavari vaskinseppä rautio ¶
ylitalon ylveitä alatalon alveitä ¶
mustia piirrilappia täynä. ¶
Kansanmelodia. Pykeä ¶
kun kissa paskansi kenkään, ¶
aivan selvää kissanpaskaa, ¶
voi köpeli sentään. ¶
Laulua pruukathiin laulaa samala ko lapset uithiin meressä. Värssyn lopussa oon teksti  minkä aikana lapset pistethiin pään veen alle. Pykeä ¶
Piippolan tyttäret. Vasemalta takkaa: Sofie Ingilæ, Amalie Bækø, Minda Bæko, Mildrid Ingilæ ja Ella Sepajervi. Eessä Haldis Bækø, Aurora Ingilæ, Elna Bækø ja Gunda Bækø, Pykeä 1927. ¶
Tyttäret leikkivä piirileikkiä. ¶
Kristin Nicolaysen filmaa ommaa poikaa Iver Isak Nicolaysen Sundelinia ko het tekevä dokumentaaria  kesälä 2016 Kallijoessa. Filmin pääfokus oon se ko  Iver Isak oppii kvääniä omalta äijiltä, Egililtä. Kuvassa oon  Kristin Nicolaysen, Egil Sundelin, Iver Isak Nicolaysen Sundelin ja Ådne Sundelin Hansen. ¶
Jouttenlahen talo, Jouttenlahti. ¶
Gerd ja Solveig Klemetsen Kitter-kissan kans. Vesisaari n. 1930-1960. ¶
Pykeä 1970. ¶
Työssä kaajala Eteläsatamassa, Vuorea n. 1980-90. ¶
Tuomaisen talon haakissa, Vesisaari 1933. ¶
Randi Gallavara istuu   Viinikkahytän  saunakammin vieressä, Vesisaari n. 1950-luvula. ¶
14-vuotinen William Mietinen oon pyytämässä kallaa Östervannila, Annijoki 1939. ¶
Tyär leikkii kissanpojan kans Hamborgintalon ja telegraafistasjuunin porstuan eessä Hamningbergissa n. 1910-1920. ¶
Marine (vasemalla) ja Synnøve Mikkola oon vaatittanheet ittensä niin ko amerikkalaiset feeriällä, Näätämö 1930-luvula. ¶
Elsa Haldorsen omistaa firman Bygøynes opplevelser, ja hän jakkaa aktiivisesti tietoa ”vanhasuomalaisesta” kulttuurista.  Hän triivaa galleriita, camping-paikkaa, saunaa, yösijjaa ja biblioteekkia Pykeässä. Tässä hän opettaa lapsile suomalaisia riimiä ja loruja. ¶
Portretti 1894. ¶
Lapset pappilan ulkopuolela Vuoreassa n. 1910. ¶
Ämmi Dagny Mietinen ja Svanhild Korsnes, Annijoki 1951. ¶
Haakissa Mikkeliniemessä. Vasemalta: Ida Mathisen, Kathinka Mikkola kuka fiinistellee korkian hatun kans, ja Marine Mikkola kuka pittää mammasta kiini ja hymmyilee ilosenna mamman hulluttelule. Näätämö 1930-luvula. ¶
Kaksi poikaa kokoava trillepoorhiin kalanpäitä jokka oon tippunheet jällistä, Vuorea 1920-luvula. ¶
Joukkokuva talon eessä. Fredheim Pitkävuonossa, Paatsjoessa n. 1910. ¶
Hevoskyytti varhain 1900-luvula. ¶
Tie Niemheen käsin. Näkymä Randan köökinklasista, Pykeä 1970. ¶
Uimassa Yli-Näätämössä 1957. ¶
Kauppa Kramppisessa vuona 1973. ¶
Tansshiinkuttu. Plakaatti Kumajoen sillala, Kumaveri 1973. ¶
Leif Mikkola työtelee pienen ulkohuonheen katola Mikkeliniemessä, Näätämö 1930-luvula. ¶
Rajakoski Paatsjoessa. ¶
Herlaug Mikkola Mikkeliniemen talon trapuila, Näätämö 1930-luvula. ¶
Inarijärvi, Suomi n. 1880. ¶
Vaggetem, Paatsjoki 1897. ¶
Lapsia Toinenkönkhäälä Annijoessa 1930-luvula ¶
Musikkeripari Trygve Beddari ja Anne Margaret Nilsen oon koonheet lauluja Ruijasta ja esittävä niitä. Musikkitradisjuuni mitä het tuova esile, oon laaja. Het pellaava ikivanhoita runolauluja, vanhoita suomalaisia kansanlauluja, lestadiolaisia lauluja, ja lauluja joita kväänit/norjansuomalaiset oon tehnheet suomalaisista slaakerista. Tämä kuva oon koulukonsertista   Vesisaaren museumissa, Vadsø museum – Ruija kvenmuseum. ¶
Andreas Mikkola yhessä pojitten ja musikista tykkäävän jaaran kans Mikkeliniemen talon porthaala, Näätämö 1930-luvula. ¶
Mikkelsenin orkesteri pellaa tanssissa tradisjunellia viisuja. Tässä het pellaava Hamningberg-päivilä vuona 2018. Orkesterissa oon myötä Jakob Mikkelsen, Audun Mikkelsen, Ronald Pedersen ja Joakim Kristoffersen. ¶
Joulu tuvassa, Vesisaari n. 1930. ¶
Rukoushuone Vesisaaressa 1948. ¶
Rukoushuone Vesisaaressa 1948. ¶
Iivana Shemeikka oman emänän, pojan ja lapsenlapsen kans, Karjala 1906. ¶
Parikkala, Suomi 1930-luvula. ¶
Miehet suoliva kaloja kaajala Annijoessa, 1926. ¶
Magnhild Reisænen oon Annijoen «kväänikylästä» pois. Hän oon antanu runoja ja muisteluksia tähän kirjhaan. Hänelä oon monia muisteluksia joita hän mielelä muistelee etheenkäsin. ¶
Kolme poikaa hengastava kaloja kalajällhiin. Vasemalta Tor Hauge, tuntematon poika ja Aldrik Methi, Vesisaari 1940-luvula. ¶
Ploosa. Sara Mietisen tykönä Annijoessa 1973. ¶
Potunkylvössä Mikkeliniemessä. Vasemalta Astrid, Kathinka ja Marine Mikkola, Näätämö 1930-luvula. ¶
Pykeä 1970. ¶
Luuanvarresta ja katajanoksista tehty joulupuu, Vesisaari 1940-luvula. ¶
Synnøve Mikkola ja hänen ämmi, Sofia Josefine Mikkola,   koiranraasitten  ja papinkukitten keskelä, Näätämö 1930-luvula. ¶
Pohjaskalotti oon kväänitten koti. ¶
Etelässä Perämerestä ja pohjasheen kiini Jäämerheen saakka, ¶
Karjalasta öystässä ja kiini Lofotenhiin vestassa ¶
oon kväänitten juuret. ¶
Tääpänä assuu kvääniä koko Norjassa. ¶
“Kaikki maistuu niin kummalta, ¶
Kaikki maistuu suolalta. ¶
Ei mikhään ollu niin ko kotona Kivijärvelä. ¶
Mie seisoin meren parthaalla. ¶
Pieksuni oli hyvässä tervassa ¶
ja ei kastunheet jalat ¶
vaikaa aallot räysky pitkin sääriä. ¶
Mie otin varovasti vettä käthen ja maistoin. ¶
Se maistu suolalle ¶
niinko kaikki muuki tässä ¶
Kummallisessa maassa” ¶
«Joo vain se oli pitkä matka Ruijhaan. Mutta ei pitempi ko se ette ihmiset olthiin kävelheet sitä reittiä ennen. Muutamat olthiin kävelheet seittemänkymmentä miilaa eestakasin joka vuosi, enämen ko kolmekymmentä vuotta yhtheensä, oli hän kuulu. Ruijhaan talvela ja kothiin kesälä. Ja muutoin hän saattoi pittää hevosta avuksi, ylimphään tienlopphuun saakka. Sen jälkhiin hän saattoi hihata. Sauvoa hithaasti lumiraskhaan autiomettän läpi, ponnistella ylös Maanselkää, ja sitte tyyrätä alas suolasta mertä kohti. Ruija! » ¶
«Net [kväänit] rakastethiin ennen kaikkea mettänhakkoa, lohenpyytöä ja ampumista. Heilä oli joukon luonolinen ymmärys. Het korjathiin ja viljelthiin hyvin oman maan. Lisäksi het piethiin hevosia, lehmiä ja pienkarjaa, ja heilä oli kans pellot, sielä missä kliima sen salli. Moni heistä saattoi pykätä, rakentaa venhejä ja kans olla rautiomies. Ko kväänit olthiin asunheet joitaki vuosia maassa, niin het oon saman kelpaavat merenkävijät ko norjalaiset ja lappalaiset [saamelaiset]. » ¶
«[Met] haluama nostaa framile kestävän ja ushein ylönkattotun osan meän designtradisuunista. Ittetehty ratkaisu saattaa olla niin monenlaista. Se [saattaa] olla suuniteltu ja tradisunelli, mutta siinä saattaa kans olla vaikutus improvisasuunista ja spontaanista ratkaisuista. Yksi tärkiä asia mikä sittoo kaikki yhtheen ratkaisuissa oon ette niitä oon pietty uuesti ja toisela tavala, eikä koskhaan tehty massottain, mutta ushein niitä oon kopieerattu (…). » ¶
Kuttu aukasemisheen  ¶
Vesisaaren komuunilla oon ilo kuttua juhlimhaan uutta kväänitten ja norjansuomalaisten museumia Varenkin museumissa, Vadsø museumissa – Ruija kvenmuseumissa Vesisaaressa 26. ja 27. aukustikuuta vuona 2021. ¶
Museumi oon osa Varenkin museumia, ja se oon Vesisaaren ja krannikylitten paikalismuseumi. 1990-luvulta saakka sillä oon ollu status nasunaalina eesvastausmuseumina kväänitten ja norjansuomalaisten kulttuurihistooriaa varten. ¶
Vuona 2018 museumi sai rahoja Staatinbudsetin kautta niin ette muuttaa ja laajentaa entisen NRK-rakenuksen moderniksi museumiksi. Siinä oon uusi pohjanäyttely joka oon saanu nimen «Kohtaaminen Jäämeren kans – Møtet med Ishavet». ¶
Museumi oon nyt valmis, ja sen aukaseminen oon tärkiä nasunaali tapahtuma. Tällä tapahtumalla haluamma olla myötä herättämässä ylpeyttä, ja lujittaa kväänin ja norjansuomalaisten identiteettiä. ¶
Aukasemistapahtuma “Tervetulemaa kothiin – Velkommen hjem”,  ¶
Nobile kulttuurisali, Oscarsgate 27  ¶
Tervetulemaa. Tromssan ja Finmarkun viralisten institusuunitten, kväänin/norjansuomalaisten liitoitten tervheiset. ¶
Nauhanleikkaaminen ja käyminen kväänitten ja norjansuomalaisten uuessa museumissa, Vadsø museumissa – Ruija kvenmuseumissa, Grensen 1  ¶
Annijoen lastentarhaan lapset ja Vesisaaren mieskuoro (Vadsø Mannsangforening) laulethaan, Omateko – Ruijan markkinat, ja aktiviteetit lapsia ja raavhaita varten. Museumi oon pitkhään auki, ja siinä oon uusi näyttely, kafea ja museuminkauppa. ¶
Reisula pohjasheen, pohjaspuolela Hålogalandia, päälikkö Ottar muistelee ette hän tyhä kohtaa fiskaria, jääkäriä ja linnunfangittajia, ja kaikki oon saamelaisia. Pääliköt tähän aikhaan koothiin saamelaisilta veroa jonka het maksethiin niin ko nahkana, höyhäminnä ja mursunhamphaina. Näitä tavaroita kysythiin paljon Euroopassa. Keskiaiala syttyy taistelu Tanmarkun kuninkhaan, Ruottin kuninkhaan ja Ryssän tsaarin välilä resyrsistä pohjasessa. ¶
Resyrsirikkhaus pohjasessa  ¶
Aian myötä kalasta ja traanista tullee tähelisin resyrsi, ja olletikki kuivakalasta, siksi ko Euroopan katooliset uskovaiset piethiin paastopäiviä eikä saattanheet syöä lihhaa. Sekä norjalaisila ja ulkomaalaisilla kauppamiehilä oli kova intressi Finmarkun rannikon ympäri. Tämä oli Norjan ja Ryssän yhtheinen ala, mihin kans Ruottila oli interessi kiini 1700-luvule saakka. Yhtenä aianjaksona sekä ryssät, norjalaiset ja ruottalaiset koothiin samhaan aikhaan veroa saamelaisilta. ¶
Monet kansanjoukot  ¶
Norjalaiset koloniseerathiin Finmarkun rannikon vähän kertaa 1200-luvulta saakka ja Vuoreasta tuli puolustuslinja pohjasta vasthaan. Sisämaassa rajoista päätethiin vasta 1700- ja 1800-luvula. Finmarkun rannikon räknäthiin “kuninkhaan virraksi". Kauppa lissäintyi, ja 1400- ja 1500-luvun lopussa oli Finmarkussa “hyvä aika”, nousun aika, ko Finmarkku oli kärjessä Pohjasmaissa. ¶
Ulkomaalaisilla kauppamiehilä ei ollu lupa reisata tänne, mutta tätä oli kuitenki vaikia kontrolleerata. Kuningas lähätti omat representantit niin ette styyrätä kauppaa, mutta kans Perunan ja Trondheimin kauppamiehet ja heän perheet asetuthiin rannikolle yhessä fiskaritten ja muitten kans kekkä menthiin pohjasheen päin. Nordlandilaisilla ja finmarkkulaisilla oli pienet purjevenheet eli jektit jokka het lähätethiin Perunhaan. Aian myötä tulthiin kans muitten maitten kansalaiset, mutta perunalaiset kilppailthiin heät ulos. ¶
Monopoolikauppa – Vapaakauppa  ¶
Ennen 1600-lukua käythiin Finmarkussa vapaakauppaa. Aian myötä vapaakauppahomman heitethiin. 1600-luvulta saakka se vaihetteli kenelä oli kauppamonopooli. Perunan ja Trondheimin isot kauppahuonheet styyräthiin toimia, mikkä enniimiten pyörithiin kalan ympäri. Vähän aikaa 1700-luvula oli Kööpenhaminan kuninkhaala monopooli. Mutta mitä kansa sai takasin? Kauppamiehet piethiin lähättää tavaroita ja ruokaa Finmarkkhuun, mutta tämä ei aina toiminu. Sen tähen väki vaati vapaakaupan joka varmisti sen ette het saathiin ostaa mitä tarvithiin. Vuoesta 1789 saakka kauppa oli vapaa, ja suhtheet tulthiin paremiksi 1800-luvun aikana. ¶
Ryssänkauppa – Pomorikauppa  ¶
Kauppa Ryssän kans mennee monta sattaa vuotta aiassa takasinkäsin, ennen ko ryssistä tulthiin ryssät ja norjalaisista norjalaiset. 1400- ja 1500-luvuilta saakka oon lähtheitä missä kuvvailhaan kauppamatkoja yhtheishiin markkinhoin sekä Kuolan niemimaassa ja Varenkissa. Pomorit eli kauppamiehet Kuolasta ja Vienanmerestä alethiin puuhaila tavaroitten kans 1700-luvun puolivälissä. Het suolathiin kallaa jonka het vaihetethiin tarpheelisten tavaroitten kans, niin ko jauhoitten ja hirsitten kans kiini Nordlandhiin saakka. Tämä kauppahomma oli kieletty kiini vuotheen 1789 saakka. Kuitenki sillä ette saathiin tavaroita ja ruokaa, oli hyvä vaikutus olletikki Finmarkussa ja eriliikaisesti Öystä-Finmarkussa, ja se vaikutti kans ihmisten ökonomihaan. Aian myötä pomorikaupan sallithiin ja se kesti noin vuotheen 1920 saakka. ¶
Saunominen kautta aioitten  ¶
Net tradisuunit mikkä kuuluva Norjan ylheishiin saunhoin, oon joukon vanhat. Saatama jäljitä net keskiaikhaan saakka. Perunasta meilä oon lähtheitä jokka kuvvaileva saunanpitoa jo vuoesta 1282 saakka. 1600-luvula alkoi saunanpito vähenemhään Euroopassa ja Norjassa, ja ylheiset saunomapaikat suljethiin siksi ko piethiin ette net oon epämoraaliset. Tutkimukset 1800-luvulta muisteleva ette se oon aivan vanhanaikhaista pestä ittensä saunassa. Sama jälläs kaarasaunomista ja saunomista meressä. Eilert Sundt teki tutkimuksen Tromssan stiftissä, ja saattoi muistela ette “Höyrysauna tahi ko saunoo meressä tahi jopa koko kropin peseminen ei tapahu elävässä elämässä. Kuolheen pesthään nuukasti.” Sama Sundt kans mainittee ette kväänit saunothiin joka toinen viikko. ¶
Puhthaus ja tervheys  ¶
Sauna oli usiasti se ensimäinen talo jonka rakenethiin kartanolle, se oli kans se puhthain talo. Saunan lämpö piti ihmiset tervheinä, ja täit ja sonsarat poissa. Saunassa pesthiin vaattheita, ja savustethiin ja kuivatethiin erilaisia ruokasorttia. Monet synnytethiin saunassa. Täälä oli lämmintä ja puhasta, ja vesi oli likelä. Saunassa tehthiin kans monenlaista hoitoa, niin ko vaikka kuppaamista. Se oli melkhein pakko käyä saunassa ko tulthiin kothiin Finmarkunfiskusta tahi muilta reisuilta. Tämä tappoi bakteeriat ja viirukset. Vanha sanaparsi kuuluu: Jos viina, terva tahi sauna ei auta, niin tauti oon kuolemaksi.  ¶
Kuppaaminen oon vanha kiinalainen hoitotapa millä hoiethiin monenlaisia vaivoja. Kupit, jokka oon laitettu vaikka lehmänsarvista tahi klasista, oon niin ko vakuumikupit. Kuumaa ilmaa viehään kupphiin ja panhaan siihen paikkhaan kropissa mitä piethään hoitaa. Ko kupin ilma kylmenee, niin syntyy vakuumi, mikä sitte eesauttaa ette veri huilaa lihaksissa ja ihossa. Se oon masseeramisteknikki joka tekkee ihon tiukan sitomaväävin löysemäksi ja estää veen kokkoontumasta väärissä paikoissa. Se vaikuttaa paisheita vasthaan, vähentää lihaksitten kipua ja parantaa veri- ja lymfisirkulasuunin lihaksissa ja ihossa. Entisheen aikhaan oli “kuppariämmä” registreerattu työtitteli noin vuotheen 1920 saakka. Kuppariämmät reisathiin ympäri maapruukia ja hoiethiin ihmisiä. ¶
Kroppi ja sielu  ¶
Ko sie käyt saunassa, niin sie peset kropin kunnola ennen ko otat kunnon löylyt, mielelä 70-80 graadia tahi enämpi. Saunassa viskathaan kuumitten kivitten pääle vettä, joka nousee höyrynä katthoon ja laskee sitte alas saunojitten pääle. Korkia temperatuuri saapi ihon pikku aukeimet aukenemhaan, ja vanha palava puristuu ulos. Sitte sie piiskaat ittesti vihtala eli vastala niin ette puhistat ja masseerat ittesti. Saunassa oon helppo praatia, keventää syämen tahi hoitaa mailmanvaivat. Välilä jokku pruukaava vielä vaikka käyä kylmettymässä ulkona lumessa tahi veessä, mutta jos sinula oon syänvaivat, niin tämä ei ole hyvä idea. Tätä prosessia saatat jatkata siksi ko olet tytyväinen. Ko olet valmis, niin peset kropin, ja lopuksi olet niin ko uusi ihminen. Saunassa puhistuu kroppi, mutta usiasti sielä puhistuu kans sielu. ¶
Norjaksi badstulim, bjørkekvist ja kvast, ja kvääniksi vihta tahi vasta, rakkhaala lapsela oon monta nimeä. ¶
Synnytystupa ja kuolheitten hoitotupa  ¶
Entisheen aikhaan oli sauna usiasti se paikka missä ensimäinen ja viiminen rakkhauen teko tapahtui, sielä missä vastasyntynheen ihmisen pesthiin ja hoiethiin, ja missä kuolheen pesthiin ja tehthiin valmhiiksi ennen kraviaisia. Sauna ja sen käyttö saattaa olla elämän sykluusin symbooli. Se oon vaikia selittää sanoila saunan syvät juuret. Net oon suomalaisessa ja kväänin kulttuurissa, sekä kulttuurisesti ja uskonollisesti likheisessä yhtheyessä synnytyksen ja kuoleman kans, ja koko elämän kans joka oon siinä välissä. ¶
ULIKE BETEGNELSER ¶
Siirtymämönsteri ja asutus ¶
Kväänitten alkuperä oon Pohjaskalotilla, aikana ko ei vielä ollu rajoja nasunaalistaatitten Norjan, Ruottin, Suomen ja Ryssän välilä. Kväänistä muistelhaan kirjotetuissa lähtheissä jo yli tuhat vuotta aikaa. 1700-luvula alkaa väenvaelus, mistä hiljemin tullee fasta kvääniasutus Pohjas-Norjassa. Asutus ja siirtymämönsteri oon muuttunheet aian myötä, mutta jokku tapahtumat oon tähelisemät ko muut: ¶
Iso pohjasmainen sota  ¶
Siirtymäaalot alethiin ison pohjasmaisen soan jälkhiin (1700-1720), ja ensimäinen aalto kesti nuin vuotheen 1820 saakka. Soan tähen väenluku laski Pohjas-Ruottissa ja Pohjas-Suomessa. Kuitenki kova väenkasuaminen ja ko oli usiamat katovuoet ette sato ei menestynny, niin se alkoi siirtyä väkiä vesthaan päin ja pohjasheen. ¶
Väenvaelus siirtyy öysthään päin  ¶
Vuoesta 1820 kiini vuotheen 1890 saakka siirtyi väkiä enniimiten työn perässä. Suomessa ja Pohjas-Ruottissa oli katovuosiperiuudit. Pohjas-Norjassa alkoi menemhään hirmu hyvin fiskun kans, ja kruuvatoimessa oli teknolooginen eistys. Koko Pohjas-Norjassa tarvithiin työvoimaa. Finmarkussa sai Kaavuonon kuparivärkki alun. Aian myötä siirtymävirta kääntyi öysthään päin Varenkhiin. Eriliikaisen vilkasta oli 1840-luvula ko Vesisaaresta vuona 1833 tuli kauppakaupunki, ja kohti vuotheen 1875 saakka, ko väkiä alkoi siirtymhään Amerikkhaan. ¶
Väensiirtyminen Suomesta Amerikkhaan  ¶
Suomesta alkoi kulkia Amerikka-laivoja vasta 1800-luvun lopussa. Sen tähen se oli suomalaisile helpompi reisata Pohjas-Norjan kautta. Vuositten 1870-74 välilä oli Vesisaari se kaupunki mistä siirtyi enimästi väkiä koko Norjassa. Usiamat olthiin kväänit ja suomalaiset. 1890-luvula alkoi paljon Pohjas-Ruottin ja Pohjas-Suomen väkiä siirtymhään Lapphiin kruuvatyön perässä. Siirtymävirta Pohjas-Norjhaan loppui ja asutusmönsteri tassaintui. ¶
Vaelus uuessa aijassa  ¶
Ihmiset oon vaeltanheet kaikkina aikoina ja sekottunheet toinen toisen kans. Se oon sillä tavala ko ihmiset oon asuttanheet koko maapallon. Met olema vaeltanheet tieonhalun tähen, mutta kans väenpaljouen, ruanvaanuuen, työttömyyen, luononkatastroofitten ja soan tähen. Ja vieläki met vaelamma ja siirymä paikasta toisheen. Met haema työtä toisista paikoista, toivoma korkiaman koulutuksen kansoittenvälisistä korkiakouluista ja universiteetista, ja met pakenemma soasta ja terrorista niin ette pärjäämä oman hengen. Lue enämen uusitten ¶
siirtolaisten histooriasta särmissä SIIRTYMINEN – VANDRING. ¶
Sirkka tuli Kongsfjordhiin Suomesta vuona 1968 työtelemhään kalanpyytöindustriissa. Hiljemin hän muutti Vesisaarheen. Sirkka oon kasunu ylös Oulussa, mutta esivanhimet tulthiin m.m. Karjalasta. Hänen äijinäiji oli yksi niistä kekkä pyytösesongitten aikana vaelethiin Varenkhiin pyytämhään kallaa. Museumi praatas hänen kans vuona 2001: “Joo, mie en tiä sitäkhään jos mie olin siirtolainen, ko se oli vain kesätyö mikä minula oli sillä aikaa ko studeerasin ja kävin koulua (..) jonka resultaattina oli ette mie kohattelin miehen, niin ko moni muuki suomalainen tyär siihen aikhaan”. ¶
Aravinthan pakeni Sri Lankasta Euroopphaan vuona 1986. Sillon syttyi sota singalilaisten ja tamililaisten välile, ja monet tamililaiset paethiin kotimaasta. Aravinthan suunitteli ette studeerata Englanissa, mutta tuli Norjhaan. Tromssan kansankorkiakoulun ja Kiiperin fiskutyön kautta hän päätyi Vesisaarheen. Hän kävi jatkokoulua ja otti auktoriseeratun tulkin koulutuksen ette työtelä Ulkomaalaisdirektoraatin eestä (UDI). Vuoesta 1990 hän työteli Vesisaaren siirtolaiskontturissa miljöötyötelijänä ja tulkkina. Vuona 2000 hän oli myötä museumin näyttelyssä . ¶
Abdulla tuli Vesisaarheen Afghanistanista alaikäisennä turvahakijanna vuona 2004. Se oon ollu sota Afghanistanissa vuoesta 1979 saakka. Viimi sota syttyi sen terrorihyökkäyksen jälkhiin mikä oli USA:ssa vuona 2001. Vuona 2008 oli Abdulla myötä museumin näyttelyssä , mikä oon niistä erityisistä valon suhtheista mikkä oon pohjasessa. Hän saattoi m.m. muistela: "Ko mie tulin tänne niin en uskonu ette täälä saattoi olla niin pimiä. Kaksi kuukautta ko mie en ollenkhaan nähny aurinkoa. Mie käänsin vuorokauen." ¶
Ko väki kokkoontuu fästhiin ja lystinpithoon, pruukathaan laulaa yhessä. Tässä oon valittuja norjalaisia ja suomalaisia viisuja ja lauluja joita laulethaan erilaisissa juhlissa. ¶
Teksti: Kalle Wara. Näätämö ¶
Teksti: Elias Lönnrot (1802 – 1884),   kääntääjä  : Mikael Holmberg. Nuotti: suomalainen kansanmelodia. Jouttenlahti ¶
Teksti: Anne Margaret Nilsen. Nuotti: Robert Dahl.  Teksti muistelee kolttasaamelaisista kukka hääythiin mennä pakhoon   Suomheen vuona 1944. ¶
lille Laila, lille Laila, ¶
Teksti ja nuotti: Åge Heltzen. Versjuuni täältä: Annijoki ¶
Teksti: Honningsvågrevyystä 1985. Versjuuni täältä: Annijoki ¶
ja pilvien poltama on maa, ¶
oli murhattuna multa isä, äiti ¶
ja kurjutta mä kärsiä nyt saan. ¶
isä rakasti mulle lauleli, ¶
ja minun äiti pientä siskooni ¶
lattialla on niin hellin tyydyytti. ¶
hän on tuolla puolen maan, ¶
isä onpi surukuopas tuolla ¶
vieras maalla hän aina varitsaan. ¶
ja me kastelen sen kyyneileille niin, ¶
siitä ei saat Sortavala paata ¶
kun sen eessä annan vaikka hengeni. ¶
kun hän on saanut käydä keisarissa kerran ¶
niinpä taisi olla……. ¶
Nyt laadinnu olen minä laulun tään, ¶
sviimi aikoja kuluttua Suomenmaas’, ¶
minä saan niitä poikia oinaita, ¶
noita Willem-poikia ahnaita, ¶
o Willem meitä kauppala jutkautti ¶
ja rahanista prinssi meille sutkautti. ¶
ko äiti mua perseelle suori, ¶
mä olin alulla neljänell, ¶
mä olin alulla neljänell. ¶
siellä meni ¶
siellä kottian ¶
kuulia tansissa, ¶
ja vasikka se hyppeli nurkassa ¶
ja pappi ja kuori oli tansissa. ¶
akat lapset ja morsiummet ¶
niin kauon teitä suojellan ¶
kuin on pystyssä yksikhän mies. ¶
Mikä meillä on Suomessa ¶
oikeus joka miehellä ¶
niin kauon teitä suojellan ¶
kuin on pystyssä yksikhän mies. ¶
pienen mökin laittaja, ¶
seinät kun saan valmihiksi, ¶
toisen pään teen kamariksi, ¶
päähän toiseen pirttisen, ¶
sievän, hauskan, puhtoisen. ¶
tallin, aitan, navetan; ¶
hyv’ on olla myöskin sauna, ¶
jossa kylven lauantaina, ¶
riihi metsän rinnassa, ¶
nuottakota rannalla. ¶
panna auran etehen, ¶
neljä lehmää navetassa, ¶
pieni porsas karsinassa, ¶
lampaina vuonineen ¶
määrillensä kymmenen. ¶
4 Pellot kauniit, viljavat, ¶
niityt, nurmet ruohoisat, ¶
paljon voimaa tehdä työtä, ¶
sekä aina onni myötä, ¶
siin’ on kaikki toivehein, ¶
josta laulun tään mä tein. ¶
Teksti: P.J. Hannikainen (1854 – 1924). Nuotti: Karieli ¶
koditonna kuljeskelen nyt. ¶
Luonnon lapsi mitä huolinkaan ¶
kun vaan vapahana olla saan. ¶
2 «Miksi kuljet», multa kysytään, ¶
sitä en mä tiedä itsekään, ¶
luojan sallimus se varmaan on, ¶
että olen köyhä, koditon. ¶
Nuotti: Elemér Szentirmay (1836 – 1908).  Versjuuni täältä: Annijoki ¶
ain yhä tuolla, ¶
kuninkaan kultaisen ¶
kartanon puolla. ¶
Voi minun kultani, ¶
voi minun lintuni, ¶
kun et tule jo, ¶
kun et tule jo. ¶
2 Tule, tule kultani, ¶
tule kotipuoleen, ¶
taikka jo menehdynkin ¶
ikävää  ja huoleen. ¶
Voi minun kultani, ¶
voi minun lintuni, ¶
kun et tule jo, ¶
kun et tule jo. ¶
Suomalainen kansanlaulu. Annijoki ¶
Ameriikan maa se lännen kultamaa, ¶
monelaista kummalista sielä nähdä saa. ¶
Kiinalaiset, indialaiset, neegerneitoiset ¶
kun kaffipannun päälliset valkoihoiset. ¶
Se lännen maa, se lännen maa, ¶
monelaista kummalista sielä nähdä saa. ¶
1 Nyt otan kynän kätehen ja alan kirjoittaa, ¶
sen tapauksen muinaisen kaikille osoittaa. ¶
2 Oli yksi talo varakas tuolla Keski-Suomessa, ¶
sen pojan nimi Vilho oli, vilkas luonteeltaan. ¶
ja tuli siellä tuntemaan tuon Bertan ihanan. ¶
4 Yhdessä he leikkivät, kun kouluun kulkivat, ¶
ja tietämättään sydämensä yhteen sulivat. ¶
5 Nämä tunteet kasvoivat yhäti enempi, ¶
kun ikänsäkin lisääntyi ja lapsuus väheni. ¶
6 Päivä paistoi kirkkahasti metsän siimekseen, ¶
kun uskolliset lupasivat olla he toisilleen. ¶
7 Usehia vuosia oli siitä kulunut, ¶
kun Vilho oli sydämensä Bertalle luvannut. ¶
8 Vilho jatkoi oppiansa yliopistoon, ¶
ja Bertta häntä vartoili, kävi työssä tehtaassa. ¶
9 Vilkas oli kirjeenvaihto, heidän välillään. ¶
he iloiset ain’ olivat, kun toisensa näkivät. ¶
10 Bertta taasen odotti, koska Vilho palajaa, ¶
että hän saisi syleillä tuota armasta Vilhoa. ¶
11 Vihdoin Vilho palasi suurena herrana, ¶
Vaan eihän enää tuntenut tuota rakasta Berttaansa. ¶
12 Halpa oli tehtaan tyttö hänen mielestään, ¶
kun hällä arvo lääkärin jo oli itsellään. ¶
13 «Miksi, Vilho, jätit mun näin yksin suremaan, ¶
en täällä enää olla voi vaan vaivun kuolemaan.» ¶
14 Aamulla levis’ kaupungilla tieto kamala, ¶
että yhden nuoren neidon ruumis löytyi koskesta. ¶
15 Vilho oli käskyn saanut ruumiin avata, ¶
että oisko voinut itsemurhan syytä hän havaita. ¶
16 Kun Vilho näki Bertan kasvot, niin hän vaaleni, ¶
ja muisti, kuinka sydämens’ oli Bertalle luvannu. ¶
17 Ei sanaakan hän suustansa nyt enää lausunut, ¶
vaan tunnotonna horjahti ja siihen kuolikin. ¶
18 Näin kosto kova kohtasi Vilhoa viekasta, ¶
kun petti rakkaan Berttansa ja pyhät valansa. ¶
19 Nyt lauluni mä lopetan ja vielä varoitan, ¶
etteivät Suomen nuorukaiset pettäsi toisiaan. ¶
Suomalainen kansanmelodia. Kirkkoniemi ¶
ja he rakastel’ toisiansa, ¶
heidän välillä oli syvä lahti ¶
ja juokseva pien’ puroinen. ¶
«tule uimalla luokseni mun! ¶
Minä sytytän kynttilät rannoil’ ¶
ja valaisen sinullen tien». ¶
ja ne kuulivat keskustelun, ¶
he sammutti kynttilät rannoil’ ¶
ja vajoisi aaltoihin siel’. ¶
4 «Vie terveiset isälle ja äitille, ¶
veljille ja sisarille ¶
että surra ei tarvitse meitä, ¶
me lepäämme aalloilla vaan.» ¶
Suomalainen kansanmelodia. Kirkkoniemi ¶
1 Keitä te ootte, te nuoret pojat, ¶
kun en mä tunne teitä, ¶
piupali paupali piupali paupali, ¶
kun en mä tunne teitä? ¶
kunnan Hiljan poika, ¶
piupali paupali piupali paupali ¶
kunnan Hiljan poika. ¶
kenkiänne hakemahan, ¶
piupali paupali piupali paupali, ¶
kenkiänne hakemahan? ¶
kylälle neulomahan, ¶
piupali paupali piupali paupali, ¶
kylälle neulomahan. ¶
kenkiänne hakemahan, ¶
piupali paupali piupali paupali, ¶
kenkiänne hakemahan! ¶
Miinalle terveisiä, ¶
piupali paupali piupali paupali, ¶
Miinalle terveisiä! ¶
porstuassa mennessänne, ¶
piupali paupali piupali paupali, ¶
porstuassa mennessänne! ¶
Suomalainen kansanlaulu. Kirkkoniemi ¶
sen illan ihanan, ¶
kun tummat kiharasi ¶
painoit mun rintahan. ¶
painoin mä suudelman, ¶
tummissa silmissäsi ¶
näin onnen taivahan. ¶
olla sun omasi, ¶
sen vuoksi kyyneleitä ¶
vuodatan tähtesi. ¶
mun lempiruusuni, ¶
rakastin puhtahasti ¶
rakastin kyynelin. ¶
1 Kukkaisten keskellä kukkulalla, nyt Hjalmari lauleskeli, ¶
hän urosteoistansa muinaisista, täss' yksinään muistutteli. ¶
Ja linnut ne oksilla lauleskelivat, ja kukkaset tuoksuaan levittelivät, ¶
he Hjalmarin tunteita hyväilivät, sen soturipuvulle hymyelivät. ¶
2 Nyt luonto ol' kokonaan uudistettu, ja puussaan juhlallinen, ¶
ol' ruusuilla, kukilla, kaunistettu, kun morsian sulhollehen. ¶
Nyt iloja ja kunnia ja rakkaun toiveet, taas Hjalmarin mielessä kuvautuivat, ¶
ja toiveiden enkelit hymyellen, täss' autuutta tarjosi Hjalmarillen. ¶
3 Nyt lähestyi Hulda ja unelmansa pois haihtuivat Hjalmarilta, ¶
hän näki vaan Huldan, ja ruusuisina sen posket ja hohtavina. ¶
Hän suuteli kyyneleen silmästä Huldan, ei muuta hän muistanut pait oman kullan, ¶
hän armaansa sylihin nojautui, nyt arvo ja kunnia hält' unohtui. ¶
4 Mua rakastat Hulda, mä maan päällä oon, kuin kukkanen kastehessa, ¶
sun rakkaus' kautta ei autuuskaan on, nyt outo mull' mailmassa. ¶
Nyt suruja ikävä rakkaun' perään, ei milloinkaan rasita rintaani enään ¶
sill' ihanuus luonnon ja rakkautesi on mulle jo maan päällä paratiisi. ¶
5 Vaan jos minun hylkäät, niin sydämeni, on surusta halkeuva, ¶
siitt' sammuupi myöskin mun aurinkoni, kun nyt on niin loistavana. ¶
Siis vannos nyt, Hulda, täss' taivahan nähden: Ett' saan sinuun luottaa, jos kunne mä lähden ¶
ett' kuolemaani saakka oot uskollinen, vaan yksinään, minua rakastellen. ¶
6. Nyt suudellen sulkien Hjalmarin suun, hän vastaapi Hulda taas näin ¶
jo taasenko vannoa täytyypi mun, ehk' äsken mä juuri sen tein. ¶
Siis vannon, O! Hjalmarsen taivas saa kuula: sun omas' oon, jos kunne mahtanet tulla, ¶
ja ainoastaan Hjalmarin morsian mä oon, jos muitten, niin luoja mun rangaiskoho. ¶
7 Ja aurinko laski, ja kirkaasti kuu, nyt hymyili rakkahillen, ¶
jo kukkulan ympäri laski sumu, he istuvat vaan miettien. ¶
Vaan nyt heidän täytyy pierota taasen, he vannovat toisilleen valan vakaisen, ¶
ja Hulda se lupasi tultoansa, taas huomena tavata kukkulalla. ¶
8 Näin eleli Hjalmari onnellisna, ja suvi saikuluneeksi, ¶
vaan sen kanssa pakeni myös onnensa, kuin kukkanen lakastuupi. ¶
Sill' nyt täytyi Hjalmarin sotahan lähtee ja surevan Huldansa jälelle jättää, ¶
vaan Hulda taas vannoopi valallansa: Ett' koskaan ei hylkää hän Hjalmaria. ¶
9 Hän vuoden ol' poissa ja paikkakunta, taas rauhassa kukoisti nyt, ¶
jo sota ol' ehtinyt loppuhunsa, ja vastukset vähentynyt. ¶
Vaan sitä nyt toivoopi Hjalmari aina, ett' saada taas Huldansa rintaansa painaa, ¶
hän kotihiin kiirehtii kultansa luo, sit' autuutta nauttiin min' rakkaus tuo. ¶
10 Hän tapasi vanhoja tuttaviaan, erään minkänimi ol' Sven, ¶
„Noh terve nyt takasin tultuas vaan, sä urhea nuorukainen”. ¶
„Suur' kiitos, vaan oletkos Huldasta kuullut? Mä tänne taas luokseen on takasin tullut”, ¶
mua estät, en ymmärä sinua Sven „Noh!” sano, kuin laita on asioiden. ¶
sun tulos oo hauskanut ensinkänä, kun morsiames toinen jo vei! ¶
Siis rohkaise itses ja kuule kun sanon ne terveiset jotka mä todeksi vannon, ¶
juur tänään on Hulda, oi kauheata, tuon rikkaan Sebastian morsiamena”. ¶
12 Voi taivas ja helvetti haljetkohon, mun kiiruhtaa täytyy nyt vaan: ¶
Nyt valansa rikkoja paetkohon, mä riennän hänt' kostamahan. ¶
Hän pettäjän kotiin, nyt kiireesti rientää, siel' Hulda nyt paraillaan häitänsä viettää, ¶
ja sieltä jo hääilo etäälle soi, jost' Hjalmari totuuden huomata voi. ¶
13 Ja sisään nyt Hjalmari rohkeesti vaan, käv' soturipuvussa niin, ¶
hän lähestyi pettäjä morsiantaan, sen ruunuhun tartuupi kiin', ¶
hän pois sen sieppasi petturin päästä, ei enää nyt vihansa ketäkään säästä, ¶
vaan vaaleena istuu kuin kuolema nyt, sen edessä Hulda min' ol' pettänyt. ¶
14 Nyt sulhanen tarttuupi miekkahansa, ja Hjalmari teki saman, ¶
hän huusi „tän maksaa saat kuolemalla, mun miekkani terävä on”, ¶
kuin lejonat toistansa vastaan he syöksi, ett' verensä virtana rinnoistaan juoksi, ¶
heist toinen kun taisteli hengestänsä, ja toisella kostoo vaan mielessänsä. ¶
15 Nyt Hjalmari miekkansa rintahan syöks' tuon vihatun vastustajan, ¶
vaan tämä ol' miekallaan ehtinyt myös, jo Hjalmarin kuolettamaan. ¶
Ja vaaleena vaipuivat molemmat vereen, tuon kavalan morsiamen jalkojen etteen, ¶
nyt Huldakin valitti onnetonna, kun Hjalmarin näki hän kuollehena. ¶
16 „Voi minua kun petin mä Hjalmarini”, hän huusi nyt voivotellen, ¶
„vannoa on helppo vaan leikkiä ei oo valansa rikkominen”. ¶
Nyt sydän ei tuntonsa vaivoja kestä, ja kuollut ol' Hulda jo päivän perästä, ¶
hän Hjalmarin vierehen laskettihin, he haudassa kuitenkin kihlattihin. ¶
17 Nyt kertoopi taru ett' kukkulalla, kun sumuun se peittynyt on, ¶
ja puoliyö pimeellä peitollansa, sen kätkeepi pimentohon, ¶
niin seisoopi Hulda kun muinenkin ennen, kun vannoi hän tyhjiä valoja luumen, ¶
hän suruisaan yhä vaan valittaapi „voi minua kun hylkäsin Hjalmarini”. ¶
Teksti: Wilhelmine Ståhlberg (1803 – 1872). Nuotti: pohjasmainen kansanmelodia. Kirkkoniemi ¶
2 Kun kerran tietää tahtoi 2 En gång – det sägs så bara – ¶
nyt lappalaiset nuo, har lappen velat se, ¶
kuin syvä olla mahtoi hur djupt det kunde vara ¶
Köys’ katkes, laulu kuultihin: Hans lina brast; där ljöd en sång: ¶
siell’ lympus’ olet vuoriston, så fjärran där bland fjällen gömd, ¶
Teksti: Zacharias Topelius (1818 – 1898).  Nuotti: Evert Suonio (1871 – 1934). Versjuuni täältä: /Kirkkoniemi, Pykeä ja Annijoki ¶
En voi sua unhoittaa poies, ¶
vaikken ikänään sua saa! ¶
Sä sydämessäni olet ¶
ikuisesta muistossa. ¶
Jos arvossa mä oisin ¶
ja rikkahien rinnalla, ¶
niin totta varmaan voisi ¶
viel’ onnenikin kukoistaa. ¶
En voi sua unhoittaa poies, ¶
vaikken ikänään sua saa! ¶
Sä sydämessäni olet ¶
ikuisesta muistossa. ¶
1 Hän oli oikein uljas mies, ¶
mut meripoika vaan, ¶
hän oli luottu kukaties ¶
merellä kuolemaan. ¶
2 Vaan sitä hän ei surrutkaan, ¶
oli yhtä hilpeä ¶
ja valmis aina alkamaan ¶
seuraavaa retkeä. ¶
selällä Atlannin, ¶
tääll’ meripojall’ olikin ¶
nyt arvo kapteenin. ¶
4 Karille ajoi laivansa, ¶
se siihen hajosi, ¶
ja aaltoin alle vajosi ¶
tuo herra laivuri. ¶
Nuotti: suomalainen kansanmelodia. Kirkkoniemi ¶
ja nurkassa oli otrinki ¶
ja kaikki oltiin arbeiderpartin hengiä ¶
ja kelnän oli merikengiä. ¶
ja kellän oli fiskeballi hyysiä ¶
ja kaikki oltiin arbeiderpartin hengiä ¶
ja kelnän oli merikengiä. ¶
Nuotti: Olaf Sotkajærvi. Versjuuni täältä: Kiiperi. ¶
Nuotti:  suomalainen kansanmelodia. Kiiperi ¶
Nuotti: venäläinen kansanmelodia. Laulu muistelee troikasta joka ajjaa Volga-joen jäälä. Kiiperi. ¶
Laulu yhen kommunistin ja agitaattorin jälkhiin kuka oli myötä Spaanian kansansoassa  . Kiiperi ¶
Suuliset lorut ¶
Lapset käyttävä loruja ja riimiä kaikenlaisissa leikissä sisälä ja ulkona. Usiat loruitten sanat ei meinaa mithään. Raavhaat pruukaava kans pittää sanapeliä missä sisälykselä saattaa olla monta merkitystä. ¶
Ei soli sorrakieli ¶
Ei soli sorrakieli ¶
eikä murrakieli ¶
joka salpass’ ¶
hanua seitsemän kerta ¶
ilman henkettäm että ¶
liha leipiä leski. ¶
Bugøynes/Pykeä ¶
Aaninki taaninki ¶
Aaninki taaninki ¶
toppas kiit ¶
sillari villari ¶
vassan tuna ¶
härkäs töö ¶
Saara poo’ ¶
neljä juurklips’. ¶
Bugøynes/Pykeä ¶
leppä visi ¶
vilman kruusi ¶
salti skoppa ¶
kalatos kindas ¶
knikk knakk ¶
ana paska ¶
ana mulle voida leipä ¶
suru deran pois. ¶
knikk knakk ¶
ana mulle voidä leipä ¶
surun deran pois. ¶
Bugøynes/Pykeä ¶
Peukalopukki ¶
Peukalopukki ¶
Suomensukki ¶
lankamanni ¶
kultaranni ¶
pikku Pekka ¶
pelimanni. ¶
Bugøynes/Pykeä ¶
Tuu, tuu, tuupakkirulla ¶
Tuu, tuu, tupakkirulla, ¶
mistä tiesit tänne tulla? ¶
Kittilästä, pappilasta ¶
mitä sait palkkaa. ¶
Viis, kuus poikalasta ¶
mitä niitten nimi on? ¶
Suutari graavari vaskinseppä rautio ¶
ylitalon ylveitä, alatalon alveita ¶
mustia piirrilappia täynä. ¶
Bugøynes/Pykeä ¶
Tuu, tuu, tupakkirulla ¶
Tuu, tuu, tupakkirulla, ¶
mistä tiesit tänne tulla? ¶
Sieltä tulin tietä myöten ¶
Jumalan lehmiä paimensin, ¶
teehän mulle narukengät ¶
että pääsen naimhaan ¶
ylitalon yll’ päitä ¶
alatalon all’ päitä ¶
vestän seppä rautio ¶
koivanniemen korkia. ¶
Bugøynes/Pykeä ¶
Körö kirkkoon ¶
Körö, körö kirkkoon ¶
Hannumattin penkkiin, ¶
mustalla ruunalla, ¶
voileipä kätteen ¶
ja piimämuki etteen. ¶
Bugøynes/Pykeä ¶
Körö kirkkoon I ¶
Körö, körö kirkkoon, ¶
Hannumattin penkkiin, ¶
mustalla ruunalla, ¶
ajaa papin frouvan syök’. ¶
Körö kirkkoon II ¶
Körö, körö kirkkoon ¶
pappilan muorin penkkiin ¶
ruskealla ruunalla, ¶
kotin… ¶
oppi stettan no. ¶
Bugøynes/Pykeä ¶
Orava hyppää ¶
Orava hyppää ¶
puusta puuhun ¶
ja haukka lentää ¶
suusta suuhun. ¶
Orava hyppää puusta puuhun, ja ko ihminen haukottellee, mennee haukka suusta suuhun – ja sillon toiset kans tuleva unisiksi. Pykeä ¶
teelikamentten ¶
hipsun vipsun ¶
vaapula vissun ¶
käännä itses ¶
sukkula pukkula pois. ¶
Yksi kaksi kolme neljä ¶
Yksi kaksi kolme neljä, ¶
Vähän on morrat ¶
Vähän on morrat ¶
variksilla tammikuussa täällä, ¶
hän hirvon paskoja ¶
hopitelle kyymit kynnällä jäällä. ¶
Missä risu ¶
Missä risu ¶
siinä rihma, ¶
missä aita ¶
siinä ansa, ¶
älä sinä poikani siihen mennä. ¶
Satu meni saunaan ¶
Satu meni saunaan ¶
pani laukun naulaan. ¶
Satu lähti saunasta ¶
otti laukun naulasta. ¶
Tätihoi tunneta ¶
Tätihoi tunneta ¶
vuodet meitä ¶
konkarheita. ¶
Korppi istui puussa ¶
Korppi istui puussa ¶
klunkeri sillari navassa ¶
ja sitten tuli kettu ¶
ja otti klunkerin pois ¶
ja sitte sano korppi ¶
ja klukk klukk klukk. ¶
Mä oon mies, on nimen’ Kalle ¶
Mä oon mies, on nimen’ Kalle, ¶
Oon kolmekymmentä vähän alle, ¶
mut’ vielä puhdas ja viaton. ¶
Naisia en koskaan vaali, ¶
en tartu heidän kahleisiin, ¶
mä olen Helsingin ideaali, ¶
sil’ mammani mun sanoi niin. ¶
Ja kesä oli menny ¶
Ja kesä oli menny ¶
ja talvi oli tullu ¶
ja Pukhijäni järvi tuli jäässä ¶
ja Pukhijän tyttöjä nussia sain ¶
että silmänsuuri nurin päässä. ¶
Oversatt til kvensk av Kainun institutti - Kvensk institutt 2018 ¶
Etusanat ¶
Varenkin läänin krannimaat oon Suomi ja Venäjä, ja se oon monikulttuurinen lääni missä norjalaiset, saamelaiset, suomalaiset, ruottalaiset ja venäläiset perintheet oon olheet vieritysten jo kauvon. Norjalaisten ja saamelaisten lisäksi oon erityisesti kväänit/suomensukuset vaikuttanheet täälä. Tämä oon siitä syystä ko Suomessa ja Pohjas-Ruottissa oli 1800-luvula huonot aijat ja sen jälkhiin vielä nälkävuoet. Ihmiset ei kyenheet ruokkimhaan itteä ja omia lapsia, ja sen tähen het lähethiin kohti pohjasta Jäämertä, ko meressä oli kallaa, ja sillon ihmiset ei tarvinheet olla nälässä. Suomenkielistä väkiä, keitä nykyhään kuttuthaan kvääniksi/norjansuomalaisiksi, tuli paljon, ja het jääthiin asumhaan läänhiin. Heilä oli myötä omat perintheet, ja aikaa myöten se alkoi vaikuttamhaan Varenkissa. Nykyhään saatama nähä monia jälkiä maahanmuutosta. Se näkkyy esimerkiksi alan identiteetissä, kielessä, nimissä, rakenustavoissa, kulttuurissa - niin ko lauluissa, musikissa, litteratuurissa ja käsityössä - ja kans uskonollisissa ja sosiaalisissa tavoissa. Nämät perintheet oon Varenkin immateriaalisen kulttuuriperinön tärkiä osa. Globaliseerinki lissääntyy koko aijan, ja sen tähen oon nämät arvot uhatut meän modernissa samfynnissa. ¶
Vuona 1998 kväänit tunnustethiin kansaliseksi minoriteetiksi Norjassa. Kansalisila minoriteetila oon erityinen tarve ette heän immateriaalisen kulttuuriperinön suojelhaan. Sen tähen oon ollu välttämätön alottaa toimia jokka lujittava minoriteetitten paikkaa suursamfynnissa sen hajottavia  voimia vasthaan  . Ko haluthiin nostaa esile kansalisen minoriteetin, tuli etnonyymistä «kväänit» ja «norjansuomalaiset» saman arvoset vuona 2011. Prosjekti  «Kväänitten/norjansuomalaisten immateriaalinen kulttuuriperintö Varenkissa» oon yksi näistä toimista. Prosjekti oon ollu toimessa vuosina 2016 ja 2017, ja fokus oon kväänitten/norjansuomalaisten immateriaalinen kulttuuriperintö ja sen eri puolet tämän päivän Varenkissa. Tämä oon yhtheistyöprosjekti jossa oon myötä Varanger museum IKS, Vadsø - Ruija kvenmuseum, Ruijan kveeniliitto ja NTNU – Institutt for musikk. Kulturrådet oon antanu rahhaa prosjekthiin. ¶
Prosjektin meininkinnä oon koota, dokumenteerata, tuoha esile, jakkaa ja antaa ulos uuempaa tietoa kväänitten/norjansuomalaisten immateriaalisesta kulttuuriperinöstä, niin ko se tullee esile Varenkissa tänä päivänä. Pääfokus oon dokumenteerata ja tuua esile kväänin ja norjansuomalaisen kansanjoukon lauluja, musikkia, runoja ja muisteluksia. Meininkinnä ei ole vaan koota materiaalia ja tietoa eletystä elämästä, mutta kans löytää metodin kunka säilytämmä ja herätämmä henkhiin nämät elementit elävännä kulttuurinna, niin ette kulttuuri pärjää ja siirtyy etheenkäsin uuele sukupolvele. Sen tähen aikomuksena oon ette materiaalin minkä olema koonheet, käytethään työhön jolla lujitethaan erityisesti lasten ja nuorten asenetta ja identiteettiä. Prosjektissa oon osa missä jaethaan tietoa justhiin tälle ikäjoukole. ¶
Meän kulttuuriperintö ei ole staattinen fenomeeni. Se eistyy ja muuttuu koko aijan, ja joissaki taphauksissa hääymä kans sovittaa kulttuuriperinön siihen modernhiin aikhaan missä met elämä. Tärkein faktori mikä kokoaa etnisen joukon, oon kieli. Se eistyy koko aijan ko siihen tullee vaikutuksia monelta eri kantilta. Kieltä ei räknätä immateriaaliseksi kulttuuriperinöksi, mutta verbaalit muistelukset, kansanlaulut, riimit, lorut ja sananparret kuuluva immateriaalisheen kulttuuriperinthöön. Sen tähen kieli oon sentraali työkalu ko kuvvailhaan meän immateriaalista kulttuuriperintöä. Kieli jota käytethään tässä publikasjuunissa oon saanu vaikutuksia sekä vanhemalta ja uuemalta aijalta, ja kirjalisista ja suulisista   tradisjuunista  . ¶
Musikkitieon ensimäiselä amanuensiksela, Reidar Bakkela, oon ollu eesvastaus kokoamistyöstä. ¶
Tässä materiaalissa oon riimiä ja loruja, histoorioita ja muisteluksia, lauluja ja musikkikappalheita kväänitten ja norjansuomalaisten kulttuurista tämän päivän Varenkissa. Materiaalin oon koottu eri paikoista ympäri Varenkinvuonoa. Jokku tekstit oon nouettu kirjotetuista lähtheistä, mutta enimästi materiaalin oon transkribeerattu jälkhiin ko oon käyty informantitten tykönä Kirkkoniemessä, Kerkkoorinlahessa, Näätämössä, Pykeässä, Annijoessa, Karielissa, Vesisaaressa, Kallijoessa ja Kiiperissä. Jokku tekstit oon kirjotettu sekakielelä, ko puhe ja dialekti oon vaikuttannu ortografihaan, mutta pääosan materiaalista oon freistattu kirjottaa tradisjunellila norjan tahi kväänin kielen kirjotustavala. Tässä työssä olema saanheet hyvän avun annijokilaiselta Dagrun Itteliniltä ja Kainun institutista. Met toivoma ette tämä materiaali olis interesantti kaiken ikäsille, ja erityisesti niitten lasten ja nuorten joukossa keitten esivanhiimet siirythiin Varenkhiin 1800-luvula, niin ette het saattava viehä heän esivanhiimitten kulttuuriperinön etheenkäsin. ¶
Met kiitämä kaikkia kekkä oon olheet myötä prosjektissa. Erityisesti kiitämä niitä informanttia Varenkissa kekkä tehthiin tämän prosjektin maholiseksi. ¶
Vesisaari, juulikuu 2017 ¶
Kaisa Maliniemi ja Trygg Jakola ¶
Kaisa Maliniemi og Trygg Jakola ¶
Oversatt til kvensk av Kainun institutti – Kvensk institutt 17.04.2018 ¶
Sisälys ¶
Etusanat ¶
Suuliset lorut ¶
Ananke taaninki ¶
Peukalopukki ¶
Ei soli sorrakieli ¶
Tuu, tuu, tuupakkirulla ¶
Tuu, tuu, tupakkirulla ¶
Körö kirkkoon – Bugøynes ¶
Orava hyppää ¶
Mä oon mies, on nimen` Kalle ¶
Yksi kaksi kolme neljä ¶
Väpän on morrat ¶
Missä risu ¶
Satu meni saunaan ¶
Tätihoi tunneta ¶
Korppi istui puussa ¶
Ja kesä oli menny ¶
Suuliset lastenlaulut ¶
Karamelli ¶
Lähin minä kerran ¶
Menin minä yhen kerran ¶
Aurinko paistaa ¶
Paaski se souteli ¶
Lahdella seilasi paaski ¶
Äitipä se laulaapi ¶
Piiri pieni pyörii ¶
Ratiriti ralla ¶
Pää, olkapää, polvet varpaat ¶
Hämähäkki ¶
Jänis istui maassa ¶
On meillä hauska täti ¶
Pieni nokipoika ¶
Eikä ne pienet linjaali rattatt ¶
Tien laidassa oli mökki ¶
Kiss, kiss kippurahäntä ¶
Körö kirkkoon ¶
Kuule, kuule ¶
Tupakkirulla ¶
Voi köpeli sentään ¶
Kvääninkieliset/pohjassuomalaiset viisut ¶
Lille Laila ¶
Suomalainen sotamies ¶
Nyt lahdinnu oli minä laulun tään ¶
Olin minäkin poika ja nuori ¶
Niin tässä kävi ¶
Siis kuulkaatte ¶
Nytpä tahdon ¶
Mustalainen ¶
Tuoll´on mun kultani ¶
Amerikaa ¶
Vilho ja Bertta ¶
Kaksi kuninkaanlasta ¶
Suutarin emännän kehtolaulu ¶
Mä aina muistan vieha ¶
Hjalmari ja Hulda ¶
Inarinjärvi ¶
Kaipaus ¶
Hän oli oikein ¶
Karaballi huusi ¶
Muurari ¶
Uskonolliset laulut ¶
Armon lapset kaikki täällä ¶
Lapset pienet laulakaa ¶
Jeesus, sinun pienoises´ ¶
En oo liian pieni – Vestre Jakobselv ¶
En oo lian pieni – Bugøynes ¶
Joulupuu ¶
Jeesuksesta laulan ¶
Kotoni on taivahassa ¶
Onnea oi verratonta ¶
Nyt eronhetki meille ¶
Kiitos sulle, kiitos ¶
Oi ihanata asuntoo ¶
Oi, minkä onnen, autuuden ¶
Te Galilean miehet vaimot kuulkaa ¶
Henkensä antoi ¶
Kun sota soipi ¶
Nyt kodista laulan ¶
Minä kulkevainen ¶
Jopa loppu ¶
Kuule sä Eevan lapsi ¶
Kanteleeni ¶
Herra Jeesus verellänsä ¶
Ikävä on täällä ¶
Suuliset runot ja muistelukset ¶
Lorut ja runot kirjalisista lähtheistä ¶
Harakka istui puussa ¶
Aurinko paistaa ¶
Lähtheet ¶
Suuliset lorut ¶
Lapset käyttävä loruja ja riimiä kaikenlaisissa leikissä ko tieraava sisälä ja ulkona. Useat loruitten sanat ei meinaa mithään. Raavhaat pruukaava kans pittää sanapeliä missä sisälykselä saattaa olla monta merkitystä. ¶
Suuliset lastenlaulut ¶
Lastenlauluila oon luonolinen sija leikissä ja lystinpiossa. Näitten lastenlauluitten joukossa oon monta suomalaista kansanlaulua. ¶
Kvääninkieliset/norjansuomalaiset viisut ¶
Ko väki kokkoontuu fästhiin ja lystinpithoon, oon laulaminen luonolista. Tässä löytyy valittuja norjalaisia ja suomalaisia viisuja ja lauluja joita käytethään eri juhlitten yhtheyessä. ¶
Uskonolliset laulut ¶
Uskonolla oon setraali paikka monitten varenkilaisten elämässä. Erityisesti lestaadionismi oon vaikuttannu alala. Tässä oon valittuja uskonollisia lauluja, ja usseimissa niistä oon lestadiolainen alkupörä. ¶
Suuliset runot ja muistelukset ¶
Varenkissa kielheen oon vaikuttannu suomen kieli, ja se tullee esile monissa näistä muisteluksista. ¶
Lorut ja runot kirjalisista lähtheistä ¶
Tässä oon useampia loruja ja runoja mikkä oon nouettu kirjalisista lähtheistä. Tekstit mikkä oon merkitty (Bugøynes 1999/EIH), oon Elsa Ingilæ Haldorsen ylöskirjottannu. ¶
NORSK  : ¶
Aaninki taaninki ¶
Peukalopukki ¶
Ei soli sorrakieli ¶
Tuu, tuu, tuupakkirulla ¶
Tuu, tuu, tupakkirulla ¶
Körö kirkkoon – Bugøynes ¶
Orava hyppää ¶
Mä oon mies, on nimen` Kalle ¶
Yksi kaksi kolme neljä ¶
Väpän on morrat ¶
Missä risu ¶
Satu meni saunaan ¶
Tätihoi tunneta ¶
Korppi istui puussa ¶
Ja kesä oli menny ¶
Karamelli ¶
Lähin minä kerran ¶
Menin minä yhen kerran ¶
Aurinko paistaa ¶
Paaski se souteli ¶
Lahdella seilasi paaski ¶
Äitipä se laulaapi ¶
Piiri pieni pyörii ¶
Ratiriti ralla ¶
Pää, olkapää, polvet varpaat ¶
Hämähäkki ¶
Jänis istui maassa ¶
On meillä hauska täti ¶
Pieni nokipoika ¶
Eikä ne pienet linjaali rattatt ¶
Tien laidassa oli mökki ¶
Kiss, kiss kippurahäntä ¶
Körö kirkkoon ¶
Kuule, kuule ¶
Tupakkirulla ¶
Voi köpeli sentään ¶
Lille Laila ¶
Suomalainen sotamies ¶
Nyt lahdinnu oli minä laulun tään ¶
Olin minäkin poika ja nuori ¶
Niin tässä kävi ¶
Siis kuulkaatte ¶
Nytpä tahdon ¶
Mustalainen ¶
Tuoll´on mun kultani ¶
Amerikaa ¶
Vilho ja Bertta ¶
Kaksi kuninkaanlasta ¶
Suutarin emännän kehtolaulu ¶
Mä aina muistan vieha ¶
Hjalmari ja Hulda ¶
Inarinjärvi ¶
Kaipaus ¶
Hän oli oikein ¶
Karaballi huusi ¶
Muurari ¶
Armon lapset kaikki täällä ¶
Lapset pienet laulakaa ¶
Jeesus, sinun pienoises´ ¶
En oo liian pieni – Vestre Jakobselv ¶
En oo lian pieni – Bugøynes ¶
Joulupuu ¶
Jeesuksesta laulan ¶
Kotoni on taivahassa ¶
Onnea oi verratonta ¶
Nyt eronhetki meille ¶
Kiitos sulle, kiitos ¶
Oi ihanata asuntoo ¶
Oi, minkä onnen, autuuden ¶
Te Galilean miehet vaimot kuulkaa ¶
Henkensä antoi ¶
Kun sota soipi ¶
Nyt kodista laulan ¶
Minä kulkevainen ¶
Jopa loppu ¶
Kuule sä Eevan lapsi ¶
Kanteleeni ¶
Herra Jeesus verellänsä ¶
Ikävä on täällä ¶
Harakka istui puussa ¶
Aurinko paistaa ¶
Kaisa Maliniemi og Trygg Jakola ¶
Etusanat ¶
Varenkin läänin krannimaa etelässä oon Suomi ja öystässä Venäjä. Varenki oon monikulttuurinen lääni missä norjalaisten, saamelaisten, kväänitten, suomalaisten, ruottalaisten ja venäläisten tradisjuunit oon olheet vieritysten jo kauvon. Norjalaisten ja saamelaisten lisäksi oon olletikki kväänit ja suomensukuset jättänheet oman jäljen läänhiin. Tämä oon siitä syystä ko 1800-luvula oli Suomessa ja Pohjas-Ruottissa huonot aijat ja sen jälkhiin vielä   nälkävuoet. Ihmiset ei kyenheet ruokkimhaan ittiä ja omia lapsia, ja niinpä het lähethiin kohti pohjasta Jäämertä, ko meressä oli kallaa, ja sillon ihmisten ei tarvinu olla nälässä. Suomenkielistä väkiä, keitä nykyhään kuttuthaan kvääniksi eli norjansuomalaisiksi, tuli paljon, ja het jääthiin asumhaan läänhiin. Heilä oli myötä omat tradisjuunit, ja aikaa myöten se alkoi näkymhään Varenkissa. Nykyhään saatama nähä monia jälkiä maahanmuutosta. Se näkkyy muun myötä läänin identiteetissä, kielessä, nimissä, rakenustavoissa, kulttuurissa - niin ko lauluissa, musikissa, litteratuurissa ja käsityössä - sekä kans uskonollisissa ja sosiaalisissa tavoissa. Nämät tradisjuunit oon Varenkin immateriaalisen kulttuuriperinön tärkiä osa. Globaliseerinki lissääntyy koko aijan, ja sen tähen oon nämät arvot uhatut meän modernissa samfynnissa. ¶
Vuona 1998 kväänit tunnustethiin kansaliseksi minoriteetiksi Norjassa. Vuona 2011 tuli minoriteetin nimeksi «kväänit/norjansuomalaiset», niin ette kummatki etnonyymit oon saman arvoset. Kansalisila minoriteetilla oon erityinen tarve ette heän immateriaalisen kulttuuriperinön suojelhaan. Sen tähen oon ollu välttämätön alottaa toimia joila lujitethaan minoriteetitten paikan suursamfynnissa sen hajottavia  voimia vasthaan  . Prosjekti  «Kväänitten/norjansuomalaisten immateriaalinen kulttuuriperintö Varenkissa» oon yksi näistä toimista. Prosjekti oon ollu toimessa vuosina 2016–2018, ja fokuksenna oli kväänitten/norjansuomalaisten immateriaalinen kulttuuriperintö ja sen eri puolet tämän päivän Varenkissa. Tämä oli yhtheistyöprosjekti jossa oli myötä Varanger museum IKS, Vadsø - Ruija kvenmuseum, Ruijan kveeniliitto ja NTNU – Institutt for musikk. Kulturrådet oon antanu rahhaa prosjekthiin. ¶
Prosjektissa oon ollu meininkinnä koota, dokumenteerata, tuoha esile, jakkaa ja antaa ulos uuempaa tietoa kväänitten/norjansuomalaisten immateriaalisesta kulttuuriperinöstä, niin ko se tullee esile Varenkissa tänä päivänä. Pääfokuksenna oon ollu dokumenteerata ja tehhä näkyväksi kväänin ja norjansuomalaisen kansanjoukon lauluja, musikkia, runoja ja muisteluksia. Meininkinnä ei ole ollu tyhä koota materiaalia ja tietoa eletystä elämästä, mutta kans löytää metodin kunka säilytämmä ja herätämmä henkhiin nämät elementit elävännä kulttuurinna, niin ette kulttuuri pärjää ja siirtyy etheenkäsin uuele sukupolvele. Sen tähen aikomuksena oon ette materiaalin minkä olema koonheet, käytethään työssä jolla lujitethaan olletikki lasten ja nuorten attityydia ja identiteettiä. Prosjektissa oli osa missä jaethiin tietoa justhiin tälle ikäjoukole. ¶
Meän kulttuuriperintö ei ole staattinen fenomeeni. Se eistyy ja muuttuu koko aijan, ja joissaki taphauksissa hääymä kans sovittaa kulttuuriperinön siihen modernhiin aikhaan missä met elämä. Tärkein faktori mikä kokoaa etnisen joukon, oon kieli. Se eistyy koko aijan ko siihen tullee vaikutuksia monelta eri kantilta. Kieltä ei räknätä immateriaaliseksi kulttuuriperinöksi, mutta suuliset muistelukset, kansanlaulut, riimit, lorut ja sananparret kuuluva immateriaalisheen kulttuuriperinthöön. Sen tähen kieli oon sentraali työkalu ko kuvvailhaan meän immateriaalista kulttuuriperintöä. Kieli jota käytethään tässä publikasjuunissa oon saanu vaikutuksia sekä vanhemalta ja uuemalta aijalta, ja kirjalisista ja suulisista tradisjuunista. ¶
Musikkitieon ensimäiselä amanuensiksela, Reidar Bakkela, oon ollu eesvastaus kokoamistyöstä. ¶
Tässä materiaalissa oon riimiä ja loruja, histoorioita ja muisteluksia, lauluja ja musikkikappalheita kväänitten ja norjansuomalaisten kulttuurista tämän päivän Varenkissa. Materiaalin oon koottu eri paikoista ympäri Varenkinvuonoa. Jokku tekstit oon nouettu kirjotetuista lähtheistä, mutta enimästi materiaalin oon transkribeerattu jälkhiin ko oon käyty informantitten tykönä Kirkkoniemessä,  Jouttenlahessa  , Näätämössä, Pykeässä, Annijoessa, Karielissa, Vesisaaressa, Kallijoessa ja Kiiperissä. Jokku tekstit oon kirjotettu sekakielelä, ko puhe ja dialekti oon vaikuttanheet ortografihaan, mutta pääosan materiaalista oon freistattu kirjottaa tradisjunellilla norjan tahi kväänin/suomen kielen kirjotustavala. Tässä työssä olema saanheet hyvän avun annijokilaiselta Dagrun Itteliniltä ja Kainun institutista. Met toivoma ette kaiken ikäset ihmiset perustethaan tästä materiaalista, ja olletikki lapset ja nuoret keitten esivanhiimet siirythiin Varenkhiin 1800-luvula, niin ette het saattava viehä omitten esivanhiimitten kulttuuriperinön etheenkäsin. ¶
Met kiitämä kaikkia kekkä oon olheet myötä prosjektissa. Erityinen kiitos niile informantile Varenkissa kekkä tehthiin tämän prosjektin maholiseksi. ¶
Vesisaari, juunikuu 2018 ¶
Kaisa Maliniemi ja Trygg Jakola ¶
Uskonolla oon setraali paikka monitten varenkilaisten elämässä. Olletikki lestadiolaisuus oon vaikuttannu alala. Monet hengeliset laulut kuuluva lestadiolaisheen tradisjuunhiin ja net löytyvä eri virsi- ja laulukirjoista. Nyt nämät laulut oon osa Varenkin suulista perintöä. ¶
1 Armon lapset kaikki täällä, ¶
pankaa pois jo murheenne! ¶
Ei oo syytä suruun meillä, ¶
kallis onpi onnemme. ¶
ilon ääni kuuluupi, ¶
kun näin Isä lapsillensa ¶
vapaan armon antaapi. ¶
Teksti: Juho Rankinen (1851 – 1884).  Nuotti: suomalainen kansanmelodia. Jouttenlahti ¶
Lapset pienet laulakaa, ¶
jouluvirsi veisatkaa, ¶
sillä meille syntynyt ¶
vapahtaja onpi nyt. ¶
Teksti: Aatu Laitinen (1853 – 1923). Versjuuni täältä: Pykeä ¶
käymme nyt sun seimelles’ ¶
kantaaksemme sinulle ¶
kiitoksen. ¶
astuit tänne armossas’, ¶
meitä saavuit etsimään ¶
elämään. ¶
lapseks’ Jumalan, ¶
Herraa kuulee äänen, ¶
hän on turvanaa. ¶
rukoilemahan ¶
Herraa kuulee äänen, ¶
hän on turvanaa. ¶
lapseks’ Jumalan. ¶
Heraa  ilomielin ¶
palvelemahan. ¶
Teksti: A. L. Kullgren. Nuotti: Martti Hela (1890 – 1965). Versjuuni täältä: Pykeä ¶
Joulu on jo ovella, ¶
namusia ripustettu ¶
ompi kuusen oksilla. ¶
2 Kiitos sulle Jeesuksemme, ¶
kallis Vapahtajamme, ¶
kun sä tulit vieraaksemme, ¶
paras joululahjamme. ¶
Nuotti: suomalainen kansanmelodia. Annijoki ¶
Onpa taivaassa tarjona lapsillekin, ¶
jotka Jeesusta rakastavat, ¶
kultakruunut ja valkeat vaattehetkin, ¶
harput, joilla he soittelevat. ¶
1 Onpa taivaassa tarjona lapsillekin, ¶
jotka Jeesusta rakastavat, ¶
kultakruunut ja valkeat vaattehetkin ¶
harput, joilla he soittelevat. ¶
kera laulaen enkelien, ¶
karitsan siellä kasvoja katselevat, ¶
veriuhria syntisien. ¶
Versjuuni täältä: Pykeä ¶
1 Jeesuksesta laulan, ¶
Jeesuksesta vaan, ¶
:  /  : jolta syynnit suuret ¶
anteeks sain ja saan :/: ¶
poisti verellään, ¶
:/: otti synnin orjan ¶
armoon, elämään. :/: ¶
Teksti: Simo Korpela (1863 – 1936). Nuotti: Martti Hela (1890 – 1965). Pykeä ¶
1 Kotoni on taivahassa, ¶
sinne täältä, halajan, ¶
täällä kun on ilma kylmä ¶
joka rintani jäädyttää. ¶
Ikävä ja murhe painaa ¶
ristin tietä kulkeissa, ¶
vaan on toivoni kiinitetty ¶
rauhan riemurantahan. ¶
Etten sua unhoittaisi, ¶
Kun sä viivyt vähän viel’. ¶
Anna uskon rohkeutta ¶
Pidä toivo elävänä ¶
Rinnassani palava! ¶
Teksti: Leonard Typpö (1868 – 1922). Nuotti: suomalainen kansanmelodia. Annijoki ¶
1 Onnea oi verratonta, ¶
Kukaan ei voi kuvaella ¶
heidän siellä iloaan, ¶
Jeesuksessa, Jessuksessa, ¶
kun he kootan kunniaan. ¶
2 Tämä turva mielees paina, ¶
Älä uuvu matkalla! ¶
Muista Jeesustasi aina, ¶
Katso kohti taivasta: ¶
Jeesus tulee noutamahan ¶
Omiansa kotia! ¶
Teksti: Svening Johansson (1827 – 1898). Versjuuni täältä: Pykeä ¶
jo joutui etehen, ¶
ja kotoaskareille ¶
lähdemme jokainen. ¶
kyynelten laaksossa ¶
ijäti saada siellä ¶
kiitosta veisata. ¶
Nuotti: Joel Blomqvist (1840 – 1930).  Versjuuni täältä: Pykeä ¶
1 Kiitos sulle, kiitos, ¶
kiitos sulle, kiitos, ¶
o Jeesus, o Jeesus, ¶
Kiitos sulle, kiitos, ¶
kiitos sulle, kiitos, ¶
o Kristus, o Kristus, ¶
sinun vaivais edest! ¶
Nuotti: suomalainen kansanmelodia. Pykeä ¶
1 Oi ihanata asuntoo, ¶
Oi kaunista myös olentoo ¶
ja rakkauden elantoo! ¶
Siell’ yhteen sulaa sydämet, ¶
ei vuoda kyyneleet. ¶
Jeesusta ylkääni, ¶
Hänt’ ijäisesti kiitellä ¶
ja kasvojansa katsella. ¶
Siit’ täälläkin jo iloitsen, ¶
kun pääsen kotihin. ¶
Versjuuni täältä:  Pykeä ¶
mä juoksen linnaani, ¶
veisailen Jeesuksestani ¶
ja voin niin hauskasti. ¶
kotona Isän rakkahan ¶
olemme levossa. ¶
Nuotti: suomalainen kansanmelodia. Pykeä ¶
se usko myötään tuo, ¶
kuin itse Herran Jeesuksen ¶
se omaksemme suo! ¶
Se surut, murheet murentaa, ¶
se tuskat tuimat vaimentaa, ¶
ja toivon vahvan, ijäisen ¶
se luopi sydämeen. ¶
taivaassa kerran soi, ¶
siell’ uusin äänin suloisin ¶
mun suuni laulaa voi: ¶
”Halleluja” juur’ heljästi ¶
rakkaalle Jeesukselleni. ¶
Ah, autuas se päivä lie, ¶
kuin kotiin meidät vie! ¶
Teksti: Kleofas Immanuel Nordlund (1849 – 1883). Versjuuni täältä: Pykeä ¶
1 Te Galilean miehet vaimot kulkaa, ¶
ja samarilaiset havaitkaa, ¶
te kansat eteläst‘ ja pohjast‘ kaukaa, ¶
nyt tulkaa Juudeaan ja katsokaa: ¶
kun Pilatuksen atriumista kulkee ¶
yks‘ köyhä matkalainen Golgatalle. ¶
2 Niin rinnastasi riemulaulu soipi, ¶
uskon harpun sävel taivaaseen. ¶
Oot autuas, vaikk’ vihamies ei soisi, ¶
oot lähtövalmis aamust’ ehtooseen. ¶
Ja kerran saapuu vaunut Goosenista ¶
sua noutamaan ja viemään kotimaalle. ¶
verensä ristillä voittomme toi, ¶
Siionin vuorella pausuuna soi, ¶
kirkkaasti paistaa Saalemin koi. ¶
Ilolla toisemme kohdataan taas. ¶
Riemuiten voitosta veisata saamm’, ¶
ei Jeesus hylkää morsiantaan. ¶
Kun sota soipi maallinen, ¶
on lohtu voimakas, ¶
Salemin loisto, laulu sen ¶
sen suku autuas. ¶
Ei rannalla tään maailman ¶
oo rauhaa, lepoa. ¶
Parempaan maahan halajan ¶
Jeesuksen keralla. ¶
Teksti: Carl Boberg (1859 – 1940) Versjuuni täältä: Pykeä ¶
Nyt kodista laulun mä laulan, ¶
jossa ikuisen asunnon saan, ¶
jossa kaikkien pyhien kanssa ¶
saan levätä vaivoista maan. ¶
Nuotti: suomalainen kansanmelodia. Pykeä ¶
iäistä kotoa kohden, ¶
jonka ovi ompi kuolon tie, ¶
sen lävitse eloon kuljen. ¶
Ah auta Herra Jumala! ¶
Että avuksi huudan sinua, ¶
niin matkani ilolla loppuu. ¶
Jopa loppuu päivän vaivat, ¶
ehtoo mulle levon tuo; ¶
rasitetun täällä aivan ¶
Herra  rauhaan mennä suo. ¶
Teksti: Julius Krohn (1835 – 1888). Versuuni täältä: Pykeä ¶
1 Kuule sä Eevan lapsi, ¶
kun kannat koreutta, ¶
se painoi raskahasti ¶
viatonta karitsaa. ¶
sun ristis muodossa, ¶
vahvista omiasi ¶
vysymään  voitolla. ¶
Teksti: Gustaf Skinnari (1835 - 1916).  Nuotti: suomalainen kansanmelodia. Pykeä ¶
1 Mun kanteleeni kauniimmin taivaassa kerran soi, ¶
siell ́ uusin äänin suloisin mun suuni laulaa voi. ¶
Ah, autuas on päivä se, kun pääsen luoksesi! ¶
Teksti: Kleofas Immanuel Nordlund (1849 – 1883). Nuotti: Kreeta Haapasalo (1813 – 1893). Versjuuni täältä: Pykeä ja Kirkkoniemi ¶
maksoi syntivelkani, ¶
Golgatalla kuollessansa ¶
täytti lainkin tähteni. ¶
Keedarin majoissa. ¶
Ah, tule Ylkä rakas ¶
mua kotiin noutamaan. ¶
Tiistai 16.10 ¶
11.00-12.00 Päiväruoka ¶
12.00-12.10 Seminaarin aukasthaan ¶
Kielheen satsaus 12.10-14.00 ¶
13.10-13.30 Trygg Jakola, Kväänin kielitinka/Kainun institutti ¶
Kysymyksiä ja kommentaaria johatteluihin ¶
14.00-14.30 Kaffipaussi ¶
Kulttuuri ja esit   tävä   kynsti 14.30-18.00 ¶
15.00-16.45 Merete Eidstø Kristiansen, KI ja Rønnaug Ryssdal, FFK: Kvääninkielinen litteratuuri ja kvääninkielinen biblioteekkipalvelu ¶
16.45-17.00 Kaffipaussi ¶
17.00-17.30 Sonja Siltala FFK: Kväänikynsti ¶
17.30-18.00 Kväänifilmi: Kristin Nikolaysen ¶
20.00 Fästimurkina ¶
Työ lasten ja nuoritten kans 08.30-10.30 ¶
08.30-09.00 Anna-Kaisa Räisänen: Kväänin kielipesä ¶
09.00-09.30 Gyrid Øyen: Kvääniviikko ¶
09.30-10.00 Trygve Beddari ja Anne Margareth Nilsen: Laulu ja musikki lasten ja nuoritten kans ¶
10.00-10.30  Ann-Mari Isaksen: Kväänin kielen koulugrammatikin lanseerathaan ¶
10.30-10.45 Kaffepaussi ¶
Kieli ja paikka ¶
10.45-11.15 Katriina Pedersen: Kvääninkieliset paikannimet ¶
Debatti: Suunta etheenkäsin 11.15-12.00 ¶
12.00-13.00 Päiväruoka ¶
Ota kontaktin ¶
Osastonjohtaja Kaisa Maliniemi  kaisa.maliniemi@varangermuseum.no ¶
Ilmotusfristi oon 1.oktooperikuuta 2018 ¶
Ei ole osalistumismaksua. Ilmota kans jos aijot olla myötä syömässä  päiväruokaa 16. ja 17. oktooperikuuta ja fästimurkinaa. ¶
Päiväruoka: 210 kr ¶
Ilmota ittesti myötä  tässä  ! ¶
Hotelli ¶
Fjordhotellet-hotellissa oon sija konferansin osalistujille. Osalistujat häätyvä itte varata ja maksaa yöttymisen.  Ringaa Fjordhotellhiin + 47  450 60 345  . ¶
Arr. Vadsø museum – Ruija kvenmuseum og Kainun institutti – Kvensk institutt ¶
13.10-13.30 Trygg Jakola, Språktinget/Kvensk institutt ¶
14.00-14.30 Kaffepause ¶
16.45-17.00 Kaffepause ¶
08.30-09.00 Anna-Kaisa Räisänen: Kvensk språkreir ¶
10.00-10.30 Kaffepause ¶
Avdelingsleder Kaisa Maliniemi  kaisa.maliniemi@varangermuseum.no ¶
Invitasjon, Kven Connection ¶
Oversatt til kvensk: Kainun institutti - Kvensk institutt 27.09.2017 ¶
Tervettulemaa kynstinäyttelhyyn ¶
lauvantaina 21. oktooperikuuta klo 14.00-18.00 ¶
14.00  : Kven Connection-prosjektin esittely ¶
Paneelipraati  «Nykyaikhaisen kynstin posisjuuni». Praatia ohjaa Anastasia Patsey (RU) ¶
15.00  : Virkistystä ja kynstihappeninkiä ¶
16.00  : Näyttelyn aukaseminen ¶
Oversatt til kvensk av Kainun institutti – Kvensk institutt 09.02.2018 ¶
Kaikile aukinainen möötti Tottuuskommisjuunin mandaatista  01. marsikuuta ¶
Ruijan Kveeniliitto kuttuu aukinaisheen möötthiin  tuorestaina 1. marsikuuta klo 19.00  . Möötissä saattaa ehottaa mandaattia kommisjuunile joka tutkii kväänitten ja saamelaisten norjalaistamista. ¶
Myötäarransjöörit  : Haltiin k   väänisentteri, Kainun institutti, Vadsø museum – Rujia kvenmuseum,  Tromssan kveeniseura, Alattion kvääniseura. ¶
Oversatt til kvensk av Kainun institutti – Kvensk institutt 21.02.2018 ¶
Kv  äänikansan päivän markkeeraus ¶
Kväänikansan päivää markkeerathaan tuorestaina 15. marsikuuta Store studiossa, Vesisaaren museumissa (  Vadsø museum - Ruija kvenmuseum). Ivar Johnsen Ruijan Kveeniliitosta toivottaa ensisti tervettulheeksi. Sen jälkhiin oon esitys  jossa oon myötä Katharine Jakola, Egil Hellesø ja Trygg Jakola. Esitys muistelee Elmine Harilasta, syntyny Enbuske, kuka 1800-luvula matkusti Tornionlakson Pellosta Ruijhaan ja asettui Annijokheen. ¶
Kväänipäivän järjestethään yhessä Varenkin kvääniseuran kans. ¶
Näyttelyt  Varenkintalo  ja  Inkerinmaa  oon kans auki. Myyhään kaffia ja kakkoa. ¶
Tervettulemaa! ¶
Inkerinmaa-näyttelyn aukaisthaan ¶
Tuorestaina 8. marsikuuta kuttuu  Vadsø museum – Ruija kvenmuseum näyttelyn  aukaisemisheen. Näyttelyn perustanna oon kansantutkija Samuli Paulaharjun (1875-1944) kuvat ja ylöskirjotukset ko hän kulki läpitte Inkerinmaa. Näyttelyn oon produseeranheet Aune Kämäräinen, Helena Miettinen ja Marja Karhula kekkä oon matkustanheet Paulaharjun jalanjäljilä. ¶
Johattelun pittää Kaisa Maliniemi, osastonjohtaja Vadsø museum – Ruija kvenmuseum. ¶
Kveenipäivä järjestetään yhteistyönä Nord-Varanger kvenforeningin kanssa ¶
Oversatt til kvensk av Kainun institutti – Kvensk institutt ¶
KVENSK  ¶
INTRO – Siirtymässä  ¶
Kväänit ja norjansuomalaiset oon suomenkielisten ja suomenkulttuuristen jälkeläisiä, kekkä pääasiassa tulthiin nykysestä Pohjas-Suomesta ja Pohjas-Ruottista ennen vuotta 1945 siirtymäaaltoina usiamman saan vuoen aikana. Ensimäiset kirjaliset kaltiot kvääniasutuksesta Pohjas-Norjassa oon väenlaskemiset 1520-luvulta. Näistä listoista löytyy muutama kväänin veronmaksaja. Isoimat siirtymäaalot tulthiin vasta 1700- ja 1800-luvula, ja tämän päivän kväänit ja norjansuomalaiset oon näitten jälkeläiset. Sillon siirtyi isompi määrä väkiä Pohjaskalotin suomenkielisiltä aloilta, ja esivallat käskethiin uusia asujia kvääniksi. Tääpänä heän jälkeläisilä – kväänilä/norjansuomalaisila – oon nasunaalin minoriteetin status Norjassa. Kväänitten/norjansuomalaisten kielen, kväänin kielen, oon hyväksytty omaksi kieleksi Norjassa. ¶
Histooria 1 – Siirtyminen eri periuudissa  ¶
Se oon ollu tapana jakkaa kväänitten asutushistoorian eri periuudhiin. Ylheisesti saattaa sanoa ette koloniseeraus färjäs väenkulkemisen 1700-luvula. Pääasiassa tuli väkiä Tornion aloilta Pohjas-Tromsshaan ja Vesta-Finmarkkhuun. Het raivathiin uutta maata ja haethiin työtä kruuvista. 1800-luvun ihmiset siirythiin työn perässä, pääasiassa Suomesta. Het kuljethiin Öystä-Finmarkkhuun ja Varenkhiin, ja ulkorannikolle ja markkinoihin, missä sekä fisku ja industriatyö olthiin tärkiät syyt miksi ihmiset siirythiin tänne. Kans täälä kväänit raivtahiin uutta maata, fiskun ja muitten hommitten vierelä. Lisäksi oli kans monia suomalaisia, kekkä aiothiin reisata Norjan kautta Amerikkhaan. ¶
Ensimäisessä siirtymäaalossa, vuoelta 1720 kiini nuin vuotheen 1820 saakka, siirtyi enimästi väkiä Torniosta Yykeänperhään, Yykehään, Kieruhaan, Alattihoon, Raishiin ja Naavuonhoon. Jokku siirythiin kans öystäpäin Kaarasjokheen ja Taanhaan/Pulmankhiin. Toisessa periuudissa, nuoin vuoesta 1820 kiini vuotheen 1890 saakka tulthiin kruuvamiljööt, kalastajakylät ja kaupunkit tähelisiksi asumapaikoiksi, sillon ko muun myötä Kaavuonon kuparivärkin perustethiin vuona 1826. Tämän periuudin puolivälissä, nuin vuona 1845, siirtyi iso määrä kvääniä Lappehaan, Koutokeinhoon, Hammerfesthiin ja Porsankhiin. Issoin väkimäärä juti kuitenki öysthään päin ja Varenkhiin. Varenkissa oli hyvä fisku, samala ko kalaproduktitten ostaminen ja myyminen lissääntyi, ko Vesisaaresta tuli kauppapaikka vuona 1833. Suomessa oli 1860-luvula usiammat nälkävuoet missä sato ei menestynny. Kiini vuotheen 1875 saakka oli eriliikasen vilkasta kulkuteitä pitkin. Siirtymäaalto Amerikkhaan oli tähelinen osa maahansiirtymisestä. Suomesta ei saattanu mennä suorhaan Amerikkhaan, ja monile suomalaisile oli helpompi reisata Pohjas-Norjan kautta. Nuin vuona 1890 kulmineeras kväänitten siirtymävirta, ja Lapin kruuvat alethiin vettää Tornionlaakson väenlisän tykönsä. Väenkulkeminen Ruijhaan olestui ja asutusmönsteri tassaantui. Vuoen 1930 väenlaskeminen oli viiminen missä kväänit registreerathiin omana joukkona. ¶
Histooria 2 – Miksi lähethiin, sekä työntäminen ja vetäminen  ¶
Kväänit lähethiin kulkuteile monitten eri syitten tähen. Katovuoet ja nälän nähhään tavalisesti pääsyiksi kulkemiselle Pohjaskalotissa vuositten 1700 ja 1900 välilä, mutta syyt oon enämen nyanseeratut ko se. Histoorikkarit osoittava ette usiasti se oli yhtheispeli usseitten faktooritten välilä, jokka “työnethiin” ja jokka “veethiin”. Jokku faktoorit työnethiin ihmisiä Suomesta ja Ruottista pois, ja jokku faktoorit veethiin ihmisiä kohti Norjaa ja Jäämertä. Tärkein selitys löytyy siirtyjitten lähtöpaikan oloista. Iso pohjasmainen sota (1700-1720) johti ensimäisheen siirtymäaalthoon. Kans sosiaaliset syyt ja ylikansotus Tornionlaksossa sai väen siirtymhään vesthaan päin ja kans pohjasheen päin Ruijhaan mikä oon kväänitten nimitys Pohjas-Norjan arktiselle rannikolle. Täälä oli viljasti kallaa ja hyvät maholisuuet saaha maata. Vuositten 1820 ja 1890 välisennä aikana ihmiset siirythiin tänne enimästi työn perässä markkinoihin ja kalanpyytökylhiin, missä sais työtä kruuva- ja fiskuindustriasta. 1800-luvula tapahtui kriisi maapruukissa Pohjas-Suomessa ja Tornionlaksossa. Samala lissääntyi väenluku, ja kylät koethiin suuren väenlissäyksen. Ei ollu nokko maata mitä jakkaa, ja perheissä oli puunapoikia ja puunatyttäriä kekkä hääythiin hoksata muita keinoja. Norja houkutti tykönsä, ko täälä oli hyvä fisku ja hyvät omistusolot; kiini vuotheen 1863 saakka oli staatin omistama maa ilmasta. Lisäksi tapahtui kruuvasamfynnissa teknolooginen eistys. Koko Pohjas-Norjassa oli työvoiman tarve. Tänne tulthiin het kekkä tarvithiin hankkia leipää perheele, het kekkä hääythiin löytää maata muualta, het kekkä haluthiin löytää onnen ja het kekkä haluthiin Amerikkhaan. ¶
Se näyttää kuitenki siltä ette joukon monile päämotiivi oli fisku, valkia kulta. Fisku vuonoissa koko Jäämeren rannikkoa pitkin antoi työtä vaimoile ja miehile sekä merelä ja maala, kaikkina vuoenaikoina. Pohjaskalotin ihmisille Jäämeren rannikko oli ollu sesonkikulkemisten ala monen saan vuoen aian. Monissa perheissä oli joku kuka lähti pohjasheen päin fiskhuun kevättalvena ja tuli takasin kesälä tahi syksylä, säkki täynä muisteluksia rannikkoalasta, mitä het käskethiin Ruijaksi. Sen tähen tämä ala ei ollu 1700- ja 1800-luvula aina tuntematon maa uusile asujille ja työnhakijoile, mutta usseile se oli jälleennäkeminen suvun perintheisten kevät- ja kesäfiskualoitten kans. ¶
Histooria 3 – Aiemat kaltiot ja histooria  ¶
Sana «kvääni» löytyy erilaisista kaltioista jo kauvon aikaa takasin. Kväänit mainithaan vanhimassa kirjotetussa muisteluksessa Norjasta, Ottarin muisteluksessa (nuin vuona 890), minkä Englannin kuninkas Alfred kirjotti. Kans islantilaisissa saagatekstissä 1200-luvulta oon kirjotettu kväänistä. Norjassa löyämä kvääniä viralisissa dokumentissa niin ko veronlaskemisissa ja kirkonkirjoissa kiini 1500-luvule saakka. Histoorialisesti se oon vaikia sanoa kummonen yhtheys näilä esiaikasilla kväänilä oon nykyshiin jälkeläishiin ja siirtymäaalthoin 1700- ja 1800-luvula. ¶
Ko puhuthaan kväänistä, niin heät yhistethään samhaan maisemhaan: jokilakshoin ja Pohjanlahen rannikkoalhaan nykysessä Suomessa ja Ruottissa. Nöteborginrauhan jälkhiin vuona 1323, mikä jakoi Suomen pohjasöystän ja etelävestan oshiin ja loi rajan Ruottin ja Novgorodin välile, tulthiin kväänistä Ruottin kansalaiset. Vähitellen het tulthiin osaksi “lapinmaan” puunakolonisasuunia joka alkoi 1500-luvun alussa. Tämä ekspansuuni jatkui pohjasheen päin kiini 1800-luvule saakka, ja tuli osaksi norjalaisten aloitten koloniseerausta. 1700-luvulta näjemä ette norjalaiset esivallat käyttävä joksiki kategoorisesti käsittettä “kvääni” maahanmuuttajista kekkä tuleva suomenkielisiltä aloilta, mikkä tääpänä oon Suomessa, Ruottissa ja Ryssässä. ¶
Ennen siirtymäaaltoja, jokka alethiin nuin vuona 1700, olthiin suurpoliittiset syyt Ruottin lapinmaitten koloniseerauksen takana. Ruotti aikoi viehä oman riikin aivan kiini pohjasheen jäämerheen saakka, ja Kalmarin soan jälkhiin (1611–1613) panthiin usiammat toimet käynthiin niin ette lujittaa Ruottin sijan pohjasessa. Nyt pykäthiin kirkkoja ja haluthiin ette ruottinsuomalaiset kolonistit asetuttais saamelaisile aloile. 1600-luvun toisella puoliskolla koloniseerausta vahvistethiin. Syy tähän oli Ruottin “Lapinmaan plakaatti” vuoelta 1673, ja uusi plakaatti tuli vuona 1695. Siinä uusasukkhaile annethiin usseita etuja: muun myötä veronvaphaus 15 vuotta, het ei tarvinheet koskhaan mennä militäärhiin, ja alat mikkä olthiin “autiot” ja velttaamattomat piethiin viljelä. Uusasukkhaila oli velvolisuus kylvätä ja hoitaa maata, muutoin heiltä saatethiin viehä oikheuet. Tämän tähen ensimäiset kväänit saatethiin asettua muun myötä Koutokeinhoon, Kaarasjokheen ja Tenhoon. Strømstadin rauhassa vuona 1751 Tanmarkku-Norja ja Ruotti päätethiin yhessä mihin rajan Ruottin ja Norjan välilä piti vettää, ja silloin tuli Koutokeino osaksi Norjaa. ¶
Histooria 4 – Rajanvetämiset ja nasuuninrakentaminen  ¶
Rajanvetämiset ja vaihettelevat rajat ja alliansit oon olheet täheliset politikile pohjasaloila, jokka olthiin ilman rajoja kiini 1700-luvun keskipuolele saakka. Erilaiset nasuunit Pohjaskalotilla – Ruotti, Tanmarkku-Norja ja Ryssä – olthiin usseita vuosisatoja hyötynheet ja taistelheet resyrsistä ja vaatinheet saamelaisilta veroa alassa, josta aian myöten tuli yhtheinen ala sekä verottamista ja resyrsitten käyttämistä varten. Aian myöten alan jaethiin osiksi. Erilaisten rauhansopimusten kautta jälkhiin soitten, joita käythiin etelämpänä Pohjasmaissa ja Euroopassa, tämän yhtheisen alan jaethiin lopuksi näitten maitten kesken. ¶
Napoleonin soitten tähen (1800-1815) alliansit eri staatitten välilä vaihetelthiin. Tämä loi suuria muutoksia Euroopan poliittisessa kartassa, ja kans Pohjasmaissa. Ryssän tsaarin Alexander I ja Franskan Napoleonin alliansin tähen vuona 1807, syttyi sota Ryssän ja Ruottin välilä vuositten 1808 ja 1809 aikana. Tässä soassa Ruotti menetti Suomen Ryssäle. Sen tähen veethiin Ruottin ja Ryssän välisen rajan Tornionlakson läpi vuona 1809, ja Tornion kaupunki tuli osaksi Ryssää. Tämä merkitti paljon alale. Haaparannan kylästä tuli ruottalainen kaupunki, Haparanda. Suomi ja Norja luothiin nasunaalistaatit vuosina 1809 ja 1814. Näissä staatissa oli runshaasti sisäistä ittehallitusta, mutta ilman täyelistä suvereeniteettia – Norja oli unionissa Ruottin kans. Vuona 1826 Norja ja Ryssä päätethiin ette näitten maitten välinen raja piti olla Paatsjoen ja Vuoremijoen välilä. ¶
Vuona 1905 Norjasta tuli taas vapaa ja ittenäinen maa. Suomi sai ittenäisyyen Ryssän revolusuunin jälkhiin vuona 1917. Poliittinen taistelu vaphauen puolesta sekä Norjassa ja Suomessa oli tärkiä politikile mitä Norja harjotti kvääniä kohthaan. Taistelu nasunaalistaatin eestä synnytti epäluuloa molemissa maissa. Se sai kans aikhaan kovan norjalaistamispolitikin Norjassa. ¶
Tabelli: Rajanvetämiset Pohjaskalotissa ¶
1323 Nöteborgin rauha Ruottin ja Novgorodin välilä – Perämeren asukhaista tulthiin Ruottin alamaiset. Koloniseeraminen pohjasheen päin tuli maholiseksi.  ¶
1326 Ryssä ja Norja selvittävä norjalais-ryssäläisen yhtheisdistriktin ulomaiset punktit. Öystässä se oon Velijoen kohala Kuolaniemimaan eteläpuolela, ja vestassa Lyngstuvan kohala Tromssan fylkissä.  ¶
1523 Kalmarin unioonin lopetethaan. Gustav Vasa vaatii maata Tysfjordista kiini Varenkhiin saakka ja osia Kuolasta.  ¶
1595 Teusinan rauha Ryssän ja Ruottin välilä. Ryssät luopuva verosta Pohjas-Suomessa ja Finmarkussa Varenkin vestapuolela.  ¶
1613 Kalmarin soan jälkhiin ruottalaiset luopuva veroaloista Tromssan ja Finmarkun rannikolla.  ¶
1751 Ruottin ja Norjan välisen rajan määräthään.  ¶
1809 Sopimus Tilsitissä vuona 1807 Franskan ja Ryssän välilä. Tämän sopimuksen tähen Ruotti menettää Suomen Ryssäle.  ¶
1814 Norja jättää kokonaisstaatin Tanmarkku-Norjan, ja mennee unionhiin Ruottin kans Napoleonin soitten tähen.  ¶
1826 Norjan ja Ryssän välisen rajan määräthään; siitä saakka rajat oon olheet fastat, paitti sillon ko Suomela oli korridoori Petsamossa vuoesta 1920 kiini vuotheen 1944 saakka. ¶
Histooria 5 – Amerikka ja Muurmaninrannikko  ¶
Se oli ylheisesti isot muutokset samfynissa 1800-luvun loppupuolela, ko tulthiin uuet kommunikasuunit, uuet elämäkeinot ja teknologia. Öystä-Finmarkku koki nuin 1800-luvun puolivälissä hirmusen eistyksen. Se johtui hyvästä kalanpyyöstä, vaphaasta kaupasta, uusista kaupunkista, paremasta kommunikasuunista postin kans, telegraafista, höyryvenheistä ja paremista kylvömetoodista. Alassa oli paljon siirtolaisia kekkä olthiin kvääniä ja suomalaisia, ja norjalaisia Etelä-Norjasta. ¶
Tämän tähen väkimäärä lissääntyi, mutta kans paino resyrsitten pääle ja huonomat olot muun myötä kalanpyytäjille. Ja kalanpyytö vaihetteli isosti. 1830-luvula se meni huonosti Vesisaaressa. 1840 ja 50-luvula olthiin hyvät vuoet kalanpyyöle. 1870 ja 1880-luvula olthiin taas huonot aiat. Mutta kuitenki oli yksi viiminen siirtymäaalto Varenkhiin Pohjas-Tromssasta, Vesta-Finmarkusta ja Suomesta. Samhaan aikhaan siirythiin paljon ihmisiä pois Varenkista. Jokku reisathiin etheenpäin Amerikkhaan, ja kans iso osa reisas Muurmanin rannikolle sen jälkhiin ko tsaari lähätti kuttun vuona 1860. ¶
5.1. « The American Dream » tuli muutamille isompi ko uni Ruijasta  ¶
Vuosina 1866-75 oli “massasiirtymä” Pohjas-Norjasta Amerikkhaan. Se oli kuitenki pienemässä määrässä ja alkoi hiljemin ko muuala maassa. Ensimäiset reisathiin Vesisaaresta Amerikkhaan vuona 1864 ja viimiset vuona 1914. Vesisaaressa oli vuosina 1870-74 Norjan ennätys siirtymässä. Yhtheensä se oon arvioitu ette ainaki 3000 siirythiin Amerikkhaan. Lensmanni Brun Uuniemestä kirjottaa ette olletikki kväänhiin oli “reisunhalu” tarttunu, ja het tolvathiin suurina tokkina reisshuun. ¶
Se oli monta syytä siihen miksi ihmiset lähethiin Norjasta, niin ko esimerkiksi etniset vastakohat, sosiaaliset erotukset ja minuriteettipolitikki. Sen lisäksi het haluthiin ittele uskonolisen ja kielelisen vaphauen. Se näyttää siltä ette ökonomisesti vaihettelevat olot oon olheet vähemän tärkiä syy lähthöön. Asiat mikkä houkutelthiin ihmisiä olthiin jännitys ja ootukset työnmaholisuuksista uuessa maassa. Aijan myöten se merkitti paljon ette siirtolaisila oli sukulaisia ja opphaita Amerikassa kekkä olthiin reisanheet sinne ennen heitä. Het kekkä reisathiin, ostethiin piletit ja lähätethiin net takasin kotimaahan. Lukumateriaalit näyttävä ette paljon yli puolet reisaajista reisathiin piletillä jota kuttuthiin .  Agentit työtelthiin systemaattisesti sen kans ette värvätä ihmisiä. Het houkutelthiin ihmisiä matkapiletillä ja työlä industriassa, rautatiessä, käsityössä ja kruuvatyössä. Usiat kväänit lähethiin Ylä-Michiganin kruuvamiljöissiin – . Muutamat lähethiin etheenpäin Minnesothaan ja Dakothaan. Duluthin likelä Minnesotassa, Winsconsin rajala, oon lahti jota tänä päivänä kuttuthaan “suomalaiseksi rivieraksi”. Yksi pohjasnorjalaisten siirtolaisten erityinen ominaisuus oli ette het olthiin muuttanheet usiamman kerran ja työtelheet usiassa paikassa Pohjas-Norjassa ennen ko het valithiin sen ette reisata Amerikkhaan. Het olthiin niin sanotut etappisiirtolaiset. Kaavuonon kruuvalääki huomas vuona 1840 ette kväänit “elethiin kohta kaikki niin ko reisussa, ja se näytti siltä ette se oli siksi ette säästää rahhaa”. Muutamat tulthiin takasin Amerikasta. ¶
5.2. Murmanin rannik olle  ¶
Toinen syy siirtymisheen oli se ette olot sekä Pohjas-Ryssässä ja Pohjas-Suomessa tulthiin vaikiammiksi 1800-luvun puolivälissä. Väki kärsi Kriminsoan ja kauppamonopoolin jälkhiin, sen lisäksi ette oli vähän maata, työttömyys ja sairhauksia. 1800-luvula Suomi kärsi monista huonoista vuosista. 1800-luvun puolivälissä oli Suomessa nälkävuoet, olletikki vuosina 1867-1868. Suomesta, Norjasta, Sisä-Ryssästä ja Karjalasta alkoi 1860-luvula siirtymävirta Muurmanin rannikolle – joka meinaa “Norjalaisten rannikkoa” – Kuolaniemimaan pohjasen puolele. Sinne het olthiin varhemin tyhä menheet sesonkipyythöön. Norjalaiset ja suomalaiset asetuthiin asumhaan norjalaisryssäläisen rajan ja Fiskerhalvøyan välile. ¶
Ryssän esivallat toivothiin ette ihmiset asuva rannikolla, ja ette fisku eistyisi. Sen tähen het annethiin siirtolaisile etuja, niin ette het tultais Ryssän kansalaisiksi. Jos ei lue myötä saamelaisia, oli Muurmanin rannikko kohta asumaton sillon ko siirtolaiset asetuthiin asumhaan sinne. Joukon iso osa ryssistä asuthiin sisämaassa, olletikki Kuolankaupungissa ja Petsjengassa. Usiat siirtolaiset reisathiin Norjasta Vuorean kautta. Pohjas-Suomesta meni suora reitti rannikolle, mutta monet suomalaiset menthiin kans Vuorean ja Vesisaaren kautta ja heät registreerathiin kvääniksi Muurmanin rannikola (1911). Enniimiten asuthiin 2156 suomalaista (1899) ja ainaki 400 norjalaista Muurmanin rannikolla (1911). Het kaikki reisathiin tänne pareman elämän toivossa. Het rakenethiin talot ja heilä oli kauan hyvä elämä kalanpyyön, maapruukin ja kaupan kans. Heilä oli hyvä yhtheys Norjhaan, eriliikaisesti Vuorehaan, mutta revolusuunin jälkhiin het koethiin ette rajat menthiin kiini. Het saathiin kans kokia Stalinin epäluulon ja terrorin, ja moni kuoli. Vuona 1940 olthiin jäljelejäänheet kolonistit deporteerattu muuale Ryssässä. Jokku jälkeläiset tulthiin Norjhaan ja Suomheen ko rajat aukasthiin 1990-luvula. ¶
NORSK ¶
Sööknaadi toimenlisäle ¶
Sööknaadifristi: 31. aukustikuuta tulleevana vuona ¶
Toimen nimi ¶
Organisasjuuninumero: ¶
Postiadressi: ¶
Postnr.: ¶
Postinro: ¶
Postipaikka: ¶
Nettiadressi: ¶
Telefuuni: ¶
Konttunumero: ¶
Kontaktipersoona/ Prosjektinjohtaaja: ¶
Prosjektin nimi: ¶
Sööknaadisumma: ¶
Prosjektin mooli: ¶
Muistele, mitä sie/tet halluut(ta) räkätä lisän avula ja miten se sauttaa lisäoorningin moolin. ¶
Mooliroikka: ¶
Muistele toimen mooliroikan ympäri. ¶
Aktiviteetit ja eistymisplaana: ¶
Aktiviteetti-/eistymisplaana toimele ja kuvvaus lisäperiuudin aktiviteettiin ympäri. ¶
Kompetansi: ¶
Jos lisän tarvithaan uusetableeraamisheen, muistele toimen eriliikaisesti vahvoin puoliin/kompetansin/kvalifikasjuuniitten ympäri. ¶
Budsjetti: ¶
Budsjetti ja selvitys maholisista administratiivista kustanuksista ko prosjekti viehään läpi – kans tieot omakustanuksista ja jos se oon hajettu eli saatu kuurttoo muista finansieerinkikalttiista. ¶
Finansieerinkiplaana: ¶
Ilmoita jos se oon hajettu eli saatu kuurttoo muista finansieerinkikalttiista. ¶
Lissäysdokumentit: ¶
Toimen säänöt. ¶
Tulleevan vuoen aktiviteettiplaana. ¶
Reviisorin hyväksymä räkninginpito viimi vuoele, jos sitä ei ole levereerattu varhemin. Net kieli- ja kulttuurisentterit jokka komuunit omistethaan häyvythään revideerata räkninginpion komuunin räkninginpion kans. ¶
Vuosimellinki viimi vuoele, ja siinä häyttyy olla myötä raportti siitä kunka viimi vuoen lisä oon käytetty verrattunna lähätetthyyn aktiviteettiplaanhaan. ¶
Tulleevan vuoen budsjettisööknaadi. ¶
Sööknaadin lissäysdokumenttiin määrä: ¶
Marit Reiersen/TFFK/Troms og Finnmarks fylkeskomune/Invitasjon til fredning av fjøset i Repokoski 2021 / Oversatt til kvensk av Kainun institutti – Kvensk institutt 2021/ ¶
Met kuttuma Porsangin sananjohtaajan markkeerauksheen 22. septemperikuuta, ko Repokosken navetan rauhoitethaan ¶
Met kuttuma RidduDuottarMuseatin direktöörin markkeerauksheen 22. septemperikuuta, ko Repokosken navetan rauhoitethaan ¶
Met kuttuma Kainun institutin johtaajan markkeerauksheen 22. septemperikuuta, ko Repokosken navetan rauhoitethaan ¶
Met kuttuma Porsangin kväänin kielisentterin faakijohtaajan markkeerauksheen 22. septemperikuuta, ko Repokosken navetan rauhoitethaan ¶
Met kuttuma Haltin Kväänikulttuurisentterin johtaajan markkeerauksheen 22. septemperikuuta, ko Repokosken navetan rauhoitethaan ¶
Paikka: Repokosken navetan tykönä ¶
Met serveeramma voileppii, kaffii ja kakkoi kuttutuile klo 13:30-14:00. ¶
Klo 14:00 ¶
Riksantikvari Hanna Kosonen Geiran pittää puhheen ¶
Tromssan ja Finmarkun fylkinkomuunin representantti pittää puhheen ¶
Porsangin komuunin representantti pittää puhheen ¶
DiddoDuottarMuseatin representantti pittää puhheen ¶
Jos aijot tulla, niin pyyämä takaisinmellingin sinulta ennen 15.09.2021. ¶
Tapattuma oon ulkona. Pane lämpimät vaattheet pääle! ¶
Koronan ja tartuntasuojelun tähen pyyämä ette kaikki osanottaajat nouethaan nasunaaliita tartuntasuojelureekeliitä ja suosituksii. ¶
Norjaksi: ¶
Daattumi: 26.11.20 ¶
10:00 Tervettulemaa. Programin käyhään läpitte. ¶
Ylimäiset perspektiivit kväänin/norjansuomalaisesta satsauksesta TFFKissa ¶
10:15  Kieli ja kielenopetus. Staatus, haastheet ja maholisuuet ¶
Osanottajat saava puhuat ¶
Kysymykset ja kommentaarit ¶
11:45 Pausi ¶
12:00  Kynsti ja kulttuuri, litteratuuri ja biblioteekki ¶
Johatus festivaalista, musikista ja teatterista ¶
Lene Hansen, kynstin ja kulttuurieistyksen neuvonantaja, TFFK ¶
Osanottajat saava puhuat ¶
Kysymykset ja kommentaarit ¶
Kulttuurisen koulusäkin kvääniproduksuunit ¶
Osanottajat saava puhuat ¶
Kysymykset ja kommentaarit ¶
Litteratuuri ja biblioteekki ¶
Johatus, Helga Pettersen, kväänin biblioteekkipalveluksen ja kväänin litteratuurin neuvonantaja, TFFK ¶
Osanottajat saava puhuat ¶
Kysymykset ja kommentaarit ¶
Kulttuurimuistot, museumi ja immateriellinen kultttuuriarpa ¶
Osanottajat saava puhuat ¶
Kysymykset ja kommentaarit ¶
13:30 Aukinainen mikrofuuni ¶
13:55 Lopetus ¶
11:45 Pause ¶
Toimenlisä ¶
Raporteerinkifristi: 31. aukustikuuta ¶
Lisän saajan nimi: ¶
Organisasjuuninumero: ¶
Postiadressi: ¶
Postnr.: ¶
Postinro: ¶
Postipaikka: ¶
Telefuuni: ¶
Kontaktipersoona/ prosjektinjohtaaja: ¶
Prosjektin nimi: ¶
Lisänsumma: ¶
Referansinro päätöspreevissä: ¶
Prosjektin mooli: ¶
Muistele ja  arvele  kunka tulokset sautethiin moolin / moolit jokka toimele laitethiin. ¶
Muistele kunka aktiviteetti oli myötä ette pääsittä lisäoorningin moolin. ¶
Jos ette pääsheet moolhiin, muistele miksi. ¶
Mooliroikka: ¶
Muistele kunka teän aktiviteetit onnistuthiin sauttamhaan mooliroikan ja muistele kunka monta persoonaa/kursiosallistuujaa/kuunteliijaa osalistuthiin aktiviteetthiin (arvele jos et saata anttaat eksaktii lukkuu). ¶
Aktiviteetit ja läpivieminen: ¶
Muistele mikkä aktiviteetit tehthiin vuoen aikana. ¶
Finansieerinki: ¶
Muistele oonko se hajettu eli saatu kuurttoo muista kalttiista. ¶
Räkninginpito: ¶
Muistele maholisten administratiivisten kustanusten ja omakustanusten ympäri. ¶
Fuomaa: Yli 200.000 kruunun lisästä pittää olla prosjektiraportti ja reviisori häyttyy hyväksyyt räkninginpion. ¶
Oonko toimela ollu vaivoi lisäperioodin aikana? ¶
Jos oon, muistele millaissii vaivoi oon ollu. ¶
Oonko teilä plaanoi jatkata toimee etheenkäsin? ¶
Kunka tet oletta onnistunheet saaha toimee vahvistavvaa tiettoo/kokemusta lisäperiuudin aikana? ¶
Lissäysdokumentit: ¶
Toimen resultaattiraportti/vuosiraportti/vuosimellinki. Jos se ei ole vielä lopulista raporttii/styyrinpäätöstä, se lähätethään väliaikaisen raportin/räkninginpion. ¶
Räkninginpionraportti (reviisorin hyväksymä räkninginpion raportti jos kuurto oon yli 200.000 kr). ¶
Tässä sie saat vähäisen appuu sen kans ette alkkaat BookBitesin  !  Lissää infoo löyttyy biblioteekkisentraalin nettilajoilta. Tiesitkö ette?... BookBites piethään nyt kokonhansa kaheksen Norjan yhessätoista fylkissä? ¶
E-kirjat kaikile ¶
Apissa BookBites sie saatat löyttäät ilmaiset e-kirjat koko perheele. Sie tarvittet tyhä lainauskortin. ¶
Tykkäätkö sie ette oon enämen ilmaa linjoitten välissä tahi paljon tekstii jokhaisella laiala? BookBitesissa sie määräät itte kunka teksti pittää näyttäät! ¶
ENÄMEN BOOKBITESISTA [lenkki] ¶
Uuet kirjat joka kuukausi ¶
Met ostama uussii kirjoi ushein, sekä lapsile, nuorile ja raavhaile. Kaippaatko sie jotaki? Anna meile tipsin! ¶
Katto filmii ilmaiseksi ¶
Katto lyhykäisfilmii ja dokumentaarifilmii ilmaiseksi sinun lainauskortila. Sie lokkaat sisäle lainausnumerola ja PIN-koodila jokka saat biblioteekilta. ¶
Paljon genreitä! ¶
BookBitesissa sie löyät muun myötä krimmii, humoorii, faktakirjoi, histooriilaissii rommaanii ja biograafiita! ¶
“Etulaita”- eli nettilaian etulaita ¶
“Digitaalinen palvelu” ¶
“Lainausreekelit” ¶
Nasjunaali lainauskortti ¶
Mitä:  Nasjunaali lainauskortti oon lainauskortti mitä sie saatat pittäät kaikissa norjalaisissa biblioteekissa. Se oon iso maholisuus siitä ette sinun tavalinen lainauskortti oon nasjunaali lainauskortti. Lisäksi oon muutamppii palvelui netissä mihin sie tarvittet nasjunaalii lainauskortti jos halluut päästä pitämhään niitä, esimerkiksi Filmbib, missä kaikki kekkä oon Norjassa saatethaan kattoot filmii ilmaiseksi. Kortti oon ilmainen. ¶
Kunka mie saan sen?  Katto ensistä oonko sinun lainauskortti nasjunaali lainauskortti täälä:   https://fl.lanekortet.no/laanekort/innsyn.php ¶
Sie saatat netin kautta hankkiit nasjunaalin lainauskortin täältä: https://fl.lanekortet.no/laanekort/innsyn.php ¶
Sen jälkhiin ko sinula oon digitaalinen lainauskortti se sittoo sinun paikalisheen biblioteekkhiin, ja sie pääset lukemhaan heän ilmaissii e-kirjoi. ¶
Lenkki:  Täälä oon enämen informasjuunii nasjunaalista lainauskortista: https://www.lanekortet.no/ ¶
Filmit ¶
Mitä:  Filmoteekilä sie saatat kattoot norjalaissii, pohjaismaalaissii, eurooppalaissii ja kanssoinvälissii titteliitä lapsile, nuorile, perheile, raavhoile ja senioriile. Sie löyät kaikki isoista Oscar-voittaajiista ja niin sanotuista blockbusteriista (“hyvinmyytyistä”) klassikoihin, filmatiseeratthuin kirjhoin, ja arthaus/independent-kategoriin filmhiin. ¶
Kunka mie pääsen siihen?  Piä sinun nasjunaalii lainauskorttii (lainauskortin numero+pin-koodi) jos halluut lainata filmin. Ko lainaat filmin niin se oon sautettavissa 48 tiimassa ja saatethaan kattoot sitä kaikila plattformiilta, kaikissa opphaissa nettilukkijoissa. Lisäksi saatat helposti siirttäät filmin isomale särmile/TV:le Airplayn ja Chromecastin kautta. ¶
Lenkki:  www.filmoteket.no . ¶
Eeventyyri ¶
Mitä:  Lukuloukko oon nettibaseerattu eeventyyriportaali 22 kielelä missä oon lastenlaului, karaoke ja muutamppii aktiviteetti. Siihen pääset tasan PC:lä, Macilä, nettipretala tahi kosketustelefuunila. Ota yhtheyttä meihin biblioteekissa niin ette saat päälelokkausinformasjuunin. ¶
Kunka mie pääsen siihen?  Ota yhtheyttä biblioteekkhiin niin ette saat päälelokkausinformasjuunin. ¶
Lenkki:  https://lesekroken.no/ ¶
Mitä:  Helsebiblioteket.no anttaa kaikile maan sisälä pääsyn artikkelhiin, tutkimukshiin ja kvaliteettivarmistetthuin terfheysinformasjuunhiin. Sie saatat kans löyttäät informasjuunii mitä oon kirjoitettu pasientiile ja eesvastuulisile. Sie löyät enemän informasjuunii biblioteekissä sen sijhaan ko olet kotona privaattipersoonana. ¶
Terfheystyöntekkiijä? Sitte sie saatat rekistreerata ittesti ja saaha pääsyn koko Terfheysbiblioteekile. ¶
Kunka mie pääsen siihen?  Suorhaan Terfheysbiblioteekin nettilaian kautta ¶
Lenkki:  https://helsebiblioteket.no ¶
E-kirjat ja e-äänikirjat usseela kielelä ¶
Mitä:  Mailmanbiblioteekistä sie löyät e-kirjat ja e-äänikirjat usseela kielelä, esimerkiksi puolan, arabian ja somaalin kielilä. ¶
Kunka mie pääsen siihen?  Mailmanbiblioteekissa oon osa Norjan ja Ruottin biblioteekiistä, ja sen maksaa staatti ja komuuni. Siksi oon ilmaista pittäät sitä. Laita kontun sinun e-postiadressila, lokkaa sisäle ja kuuntele. Silloin ko sie halluut, niin paljon ko tahot. ¶
Lenkki:  https://verdensbiblioteket.no/ ¶
Mitä:  BookBites oon appi missä sie saatat lukkeet e-kirjoi mikkä biblioteekki ostaa sisäle. Täältä sie löyät paljon uussii, jännittääviitä kirjoi kohta kaikkiin genreitten sisälä. ¶
Kunka mie pääsen siihen?  Sie saatat lastata alas apin ja lokata sisäle e-postiadressila. Sinula häyttyy olla lainauskortti jos halluut päästä kirjhoin. ¶
Lenkki:  Täältä sie saatat lastata alas apin: ¶
Mitä  : Saatethaan lukkeet tuhanssii norjalaissii kirjoi ilmaiseksi netissä. Nasjunaalibiblioteekila oon sopimus norjalaisten forlaakiitten kans, mikä oon unikkii mailmassa. Het oon skannanheet kirjoi jokka kaikki kekkä oon Norjan sisälä saatethaan lukkeet. Se oon noin 250 000 kirjaa, ulosannettu vuoele 2000 saakka. Kunka mie pääsen siihen?  Moni kirja oon ilmainen ja sautettavissa kaikile kekkä oon Norjassa. Uuemat kirjat saatethaan olla skannattu, mutta niitä ei vielä saateta lukkeet. Lenkki:  https://www.nb.no/search?mediatype=b%C3%B8ker&viewability=ALL ¶
Idunn: Faaki ja tutkimus ¶
Mitä:  Idunnista sie löyät faaki- ja tutkimusblaait ja kans tutkimuskirjat mikkä avvoimesti sautettavissa   (open access)   . Idunn oon Universiteettibiblioteekin digitaalinen plattformi. Sie saatat hakkeet ja lukkeet yli 32 000 kvaliteettivarmistettui aikablaaiartikkeliita ja kirjakapitteliita usseen faakialan sisälä. Uuet artikkelit, versjuunit, aikablaait ja kirjat lisäthään jatkuuvasti. ¶
Kunka mie pääsen siihen?  Sie pääset siihen ko olet biblioteekissä. Sie saatat pittäät biblioteekin pc:tä tahi biblioteekin langatonta nettii. ¶
Lenkki:  https://www.idunn.no/ ¶
Lenke:  www.filmoteket.no . ¶
Lenke:  https://lesekroken.no/ ¶
Lenke:  https://helsebiblioteket.no ¶
Lenke:  https://verdensbiblioteket.no/ ¶
Lenke:  https://www.idunn.no/ ¶
Tämä automaattinen mellinki vahvistaa ette sinun e-posti oon tullu framile Tromssan ja Finmarkun fylkinkomuunin e-postiadresshiin. ¶
Sinun ytheyenoton lähätethään etheenpäin assiinkäsitteliijälle kuka hantteeraa assiin. ¶
Met neuvoma ette privaattitiettoi ei lähätetä e-postin kautta. ¶
Ystävällissii tervheissii Tromssan ja Finmarkun fylkinkomuunin postivasthaanotto ¶
Paljon onnee Kväänikansan päväle!  ¶
Met asuma maa-alala missä kolme kanssaa kohatelhaan – norjalaiset, saamelaiset ja kväänit. Se oon ittestä selvä assii ette Tromssan ja Finmarkun fylkinkomuunit markeerathaan tämän päivän, siksi ette met halluuma juhliit rikkhauet ja meän regiuunin yhtheisen kulttuuriperinön. ¶
Kväänikansan päivän oon markeerattu vuojesta 2014 saakka ja oon iloinen assii nähhä ette enämen ihmissii oon myötä joka vuona. Kväänin kieli ja kulttuuri oon kauvoin ollu tehty näkymättömäksi, mutta se oon nyt alettu nostamhaan enämen framile. Viimisissä vuojissa olema nähnheet erinomhaisen kassutuksen siinä aktiviteetissa ette lujittaat kväänin kielen ja kväänin/norjansuomalaisen kulttuurin. Met toivoma ette tämä ylöskukkiminen jatkuu. ¶
Tänä vuona met nostama flavun fylkinhuonheen eessä kolmantenna vuona pörätysten, ja markkeeraama fylkintingansamlingissa. Ihmiset saatethaan kokkeet digitaalisten tapattumiitten rikkhauen ja mie suosittelen ette kaikki piethään päivän siihen ette opastuut tähän oshaan meän kulttuuriperinöstä. ¶
Se oon sillä tavala ette halluuma rakenttaat tämän regiuunin. Ko olema ylppeitä meän kulttuurisista juurista, niin rakenama erikoisuuen, ittetunnon ja luomavoiman. Kvääniin kulttuuriperinöllä oon ittestä selvä paikka meän nykyaijassa ja meän regiuunin eistyksessä. ¶
Jatkaama tätä hyvvää työtä kans tulleevaisuuessa. ¶
Paljon onnee kväänikansan päiväle! ¶
Vahvistus ¶
Kiitos päälemellauksesta kvääniwebinaarile klo 10-13, 26.novemperikuuta 2020 ¶
Kaikki päälemellatut saahaan linkin digitaaliselle möötile ennen ko se alkkaa. Linkin lähätethään siihen e-posthiin mikä oon registreerattu päälemellausskjeemhaan. ¶
Prosjektilisä ¶
Raporttifristi: 31. marsikuuta vuosi läpiviemisen jälkhiin. ¶
Lisän saajan nimi: ¶
Organisasjuuninumero/persoonanumero: ¶
Postiadressi: ¶
Postnr.: ¶
Postinro: ¶
Postipaikka: ¶
Telefuuni: ¶
Kontaktipersoona/ ¶
prosjektinjohtaaja: ¶
Prosjektin nimi: ¶
Lisänsumma: ¶
Referansinro päätöspreevissä ¶
Prosjektin mooli: ¶
Muistele ja   arvele   kunka tulokset sautethiin moolin / moolit jokka prosjektille laitethiin. ¶
Muistele kunka prosjekti oli myötä ette pääsittä lisäoorningin moolhiin. ¶
Jos ette pääsheet moolhiin, muistele miksi. ¶
Mooliroikka: ¶
Muistele kunka prosjekti sautti mooliroikan ja muistele kunka monta persoonaa/kursiosallistuujaa/kuunteliijaa sautethiin (arvele jos et saata anttaat eksaktii lukkuu). ¶
Aktiviteetit ja läpivieminen: ¶
Muistele mikkä aktiviteetit prosjektissa tehthiin. ¶
Finansieerinki   : ¶
Muistele   oonko   se   hajettu   eli saatu   kuurttoo   muista   kalttiista   . ¶
Räkninginpito: ¶
Muistele maholisten administratiivisten kustanusten ja omakustanusten ympäri. ¶
Huomaa: Yli 200.000 kruunun lisästä pittää olla prosjektiraportti ja reviisori häyttyy hyväksyyt räkninginpion. ¶
Oonko sinula/teilä ollu vaivoi prosjektin aikana? ¶
Jos oon, muistele millaissii probleemiita oon ollu. ¶
Oonko teilä plaanoi jatkata toimee/prosjektii etheenkäsin? ¶
Mitä tiettoo/kokemusta sie/tet olet(ta) saanu/saanheet lisäperiuudin aikana, mitä saattaa auttaat vieä läpi tulleevaisuuen prosjektiita? ¶
Lissäysdokumentit: ¶
Prosjektin resultaattiraportti. ¶
Prosjektin räkninginpionraportti  (reviisorin   hyväksymä     räkninginpion      raportti jos   kuurto     oon   yli 200.000 kr). ¶
Sööknaadifristit 1. desemperikuuta ja 1. maikuuta. ¶
Hakkiijan nimi: ¶
Organisasjuuninumero/persoonanumero: ¶
Postiadressi: ¶
Postnr.: ¶
Postinro: ¶
Postipaikka: ¶
Nettiadressi: ¶
Telefuuni: ¶
Konttunumero: ¶
Kontaktipersoona/ prosjektinjohtaaja: ¶
Prosjektin nimi: ¶
Sööknaadisumma: ¶
Prosjektin mooli: ¶
Muistele mitä sie/tet halluut(ta) sauttaat lisän avula ja kunka se sauttaa lisäoorningin moolin. ¶
Mooliroikka: ¶
Muistele prosjektin mooliroikan ympäri. ¶
Aktiviteetit ja eistymisplaana: ¶
Prosjektin eistymisplaana, ja kuvvaus lisäperiuudin aktiviteettiin ympäri. ¶
Kompetansi: ¶
Muistele niitten hakkiijan eriliikaisen vahvoin puoliin/kompetansin/kvalifikasjuuniitten ympäri jokka saatethaan läpivieä toimen. ¶
Budsjetti: ¶
Budsjetti ja selvitys maholisista administratiivisista kustanuksista ko prosjekti viehään läpi – kans tieot omakustanuksista ja jos se oon hajettu eli saatu kuurttoo muista finansieerinkikalttiista. ¶
Finansieerinkiplaana: ¶
Ilmoita jos se oon hajettu eli saatu kuurttoo muista finansieerinkikalttiista. ¶
Oletko/olettako saanut/saanheet varhemin lissää tästä oorningista? ¶
Oonko sinula/teilä plaanoi jatkaat toimee/prosjektii lisäperiuudin jälkhiin? ¶
Lissäysdokumentit: ¶
Prosjektin prosjektikuvvaus ja eistymisplaana. ¶
Budsjetti ja finansieerinkiplaana. ¶
Maholinen raportti ja räkninginpito lisästä mikä oon saatu varhemin. ¶
Organisasjuunit häyvythään panna myötä dokumentasjuunin valitusta styyristä. ¶
Sööknaadin lissäysdokumenttiiin määrä: ¶
Tämä oon ystävällinen muistutus. Jos sie olet jo vastanu skjeemhaan, sie saatat kattoot pois tämän e-postin. ¶
Met toivoma ette sie vastaat ennen 28. oktooperikuuta 2020. ¶
Met olema alkanheet prosjektin “Pohjaiskalootin minoriteettikieliin yhtheistyöplattformi”. Mooli oon saaha yhtheistyöfooruumin minoriteettikielile meänkieli ja kvääni. Tämä saattaa luoha tappoi ja struktuurii kompetansin vaihettelhuun, ja revitaliseerata yhtheistyötä koulutuksessa, kulttuurissa ja elatuskeinoelämässä. Prosjekti anttaa ylinäkymän tarpheista ja mahollisuuksista käänttääjäkoulutusta ja kans se ette opastuthaan ihmishiin kekkä työtelhään sammoin assiitten kans. ¶
Tääpänä ei ole jälkikoulutusta käänttääjiitä varten. Tämän prosjektin avula toivoma ette hoksaama mitä tehhä ko vailuu kvalifiseerattui käänttääjiitä. Muun myötä met alama kursit organisasjuuniile ja institusjuuniitten työtelijöile, kekkä haluthaan oppiit enämen meänkielen ja kväänin kielen kääntämistyöstä. ¶
Toivoma ette saatat olla myötä laittamhaan tämän ylinäkymän, ja ette sinula oon aikkaa ja tillaa vastata kysymykshiin ennen 29.10.2020. ¶
Kiitämä etukätheen sinun aijasta! ¶
Hei! ¶
Met olema alkanheet prosjektin “Pohjaiskalootin minoriteettikieliin yhtheistyöplattformi”. Mooli oon saaha yhtheistyöfooruumin minoriteettikielile meänkieli ja kvääni. Tämä saattaa luoha tappoi ja struktuurii kompetansin vaihettelhuun, ja revitaliseerata yhtheistyötä koulutuksessa, kulttuurissa ja elatuskeinoelämässä. Prosjekti anttaa ylinäkymän tarpheista ja mahollisuuksista käänttääjäkoulutusta ja  kans se ette opastuthaan ihmishiin kekkä työtelhään sammoin assiitten kans. ¶
Tääpänä ei ole jälkikoulutusta käänttääjiitä varten. Tämän prosjektin avula toivoma ette hoksaama mitä tehhä ko vailuu kvalifiseerattui käänttääjiitä. Muun myötä met alama kursit organisasjuuniile ja institusjuuniitten työtelijöile, kekkä haluthaan oppiit enämen meänkielen ja kväänin kielen kääntämistyöstä. ¶
Toivoma ette saatat olla myötä laittamhaan tämän ylinäkymän, ja ette sinula oon aikkaa ja tillaa vastata kysymykshiin ennen XXXXX ¶
Kiitämä etukätheen sinun aijasta! ¶
Tervheissii ¶
Mataringin  komuuni Oulun universiteetti Kainun institutti ¶
Kväänin käänttääjiitten kysymäskjeema ¶
Meän tutkimus oon sinule käänttääjänä kuka käänttää  kv  äänhiin tahi kväänistä. Tämä skjeema oon jajettu neljheen blokkhiin joka käsittellee 1) peruskysymykset sinun tavuksesta, 2)ty  ö  stä käänttääjänä, 3) vaikkeuet ja maholisuuet ja kans 4) muut näkemykset. ¶
Kaikki vastaukset käsitelhään luottamuksela ja tyhä siihen tarkoituksheen mikä skjeemassa tarvithaan. Ko vastaat skjeemhaan, se meinaa ette olet my  ö  tä tutkimuksessa. Se saapi itte valita haluthaanko olla my  ö  tä, mutta sinun osa oon tärkkee meän tutkimuksele. Met toivoma siksi ette sie vastaat skjeemhaan niin täyelisesti ko maholista. ¶
Sinun tavus ¶
Tässä pykälässä kysythään kysymyksii sinun tavuksesta. Kysymykset koskethaan perustiettoi sinusta ja sinun kokemuksista. ¶
1. Anna sinun sukupuolen ¶
Mies ¶
Vaimo ¶
Joku muu/Ei halluu vastata ¶
2.  Anna sinun ij  än ¶
Numero h  äyttyy olla 1 ja 99 välilä ¶
3. Kunka kauvoin sie olet ollu käänttääjänä? Anna vuosimäärä  n. Arvo pitt  ää  olla numero. ¶
4. Minkälainen koulutuspohja sinula oon? ¶
5. Kunka sie ty  ö  telet käänttääjänä  ? ¶
Firmassa ¶
Kään  ö  sfirmassa ¶
Friilanserina ¶
Muu ¶
Kään  ö  sty  ö  stä ¶
Tässä pykälässä oon kysymyksii sinun kään  ö  sty  ö  stä. Se kysythään muun my  ö  tä kunka monta kään  ö  stä sie tehet, minkälaiset tekstit sie käänät ja mille tillaajiile sie käänät. ¶
6. Kunka monta kään  ö  stä sie tehet viikossa? Arvele. ¶
7. Kunka monta kään  ö  stä sie tehet kuukauessa? Arvele. ¶
8. Kunka monta kään  ö  stä sie tehet vuoessa? Arvele. ¶
9. Kunka paljon aikkaa mennee yhtheen kään  ö  ksheen? Arvele. ¶
10. Kunka monele kunterile sie olet tehny kään  ö  ksii? ¶
11. Kuka tillaa sinulta kään  ö  ksii kvääniksi? ¶
12. Minkätyyppiset tekstit sie olet kääntäny? Saat valita usheeman alternatiivin. ¶
Siev  älitteratyyri ¶
Pressimellingit ¶
Dokumentit ¶
Infoh  äftit ¶
Nettilaiat ¶
Lakitekstit ¶
Tekniset tekstit ¶
Uskonoliset tekstit ¶
Muu ¶
13. Kunka sie markkinoit sinun kään  ö  spalvelusta? ¶
Vaikkeuet ja parantamismaholisuuet ¶
Tässä pykälässä kysythään niistä vaikkeuksista ja parantamismaholisuuksista jokka sie olet huomanu käänttääjänä. Kysymykset koskethaan minkälaissii probleemiita sie olet kohanu ja sen varalta ette sie tarvittet jonkinlaisen tujen. ¶
14. Minkälaissii apuneuvoi sie piät ko käänä  t? ¶
15.  Mit  ä oon vaikkee ko käänä  t? ¶
16. Minkälaissii probleemiita sie olet kohanu kääntämisty  ö  ssä  ? ¶
17. Minkälaista kuurttoo sie tarvittisit kään  ö  sty  ö  h  ö  n? ¶
18. Met olema plaanaamassa käänttääjäkoulutusta meänkielen ja kväänin käänttääjiile. Minkälaissii toivomuksii/ootuksii sinula olis koulutuksen ty  ö  tappoin ja sisälyksen ympä  ri? ¶
Muita n  äkemyksii ¶
Tässä pykälässä sinula oon maholisuuksii nostaat framile muut näkemykset. ¶
19. Oonko jotaki mistä sie halluut puhhuut intervjyissä? Jos oon, niin saatatko sie ystävälisesti anttaat e-postin ja/tahi telefuuninumeron, niin met saatama ottaat kontaktin sinhuun. ¶
Kysymäskjeema tillaajiile kekkä tillaa käänöksii kväänhiin tahi kväänistä ¶
Meän tutkimus oon niile tillaajiile kekkä tilathaan käänöksii kväänhiin tahi kväänistä. Tämä skjeema oon jajettu neljheen blokkhiin joissa käsitelhään 1) sinun tavus, 2) tarpheita ja vaikkeuksii ja maholisuuksii, ja 4) muita näkemyksii. ¶
Sinun vastauksii hanteerathaan tyhä siihen tarkoituksheen mikä skjeemassa tarvithaan. Ko sie vastaat skjeemhaan, se meinaa ette olet myötä tutkimuksessa. Se saapi itte valita haluthaanko olla myötä, mutta sinun osa oon tärkkee meän tutkimuksele. Met toivoma siksi ette sie vastaat skjeemhaan niin täyelisesti ko maholista. ¶
Tavus ¶
Tässä pykälässä kysythään minkälaiset toimet tahi liitot tilathaan käänöksii. ¶
Tarpheet ja vaatimukset ¶
Tässä pykälässä kysythään kunka ushein ja minkäsorttiset tekstit sie tillaat kväänhiin tahi kväänistä. ¶
alternatiivin. ¶
Sievälitteratyyri ¶
Pressimellingit ¶
Dokumentit ¶
Infohäftit ¶
Lakitekstit ¶
Tekniset tekstit ¶
Uskonoliset tekstit ¶
Muu ¶
Vaikkeuet ja parantamismaholisuuet ¶
Tässä pykälässä kysythään vaikkeuksista ja maholisuuksista kväänin käänttääjiitten aloila. Kysymä mitä oon vaikkee ko tillaat käänöksii ja minkälainen kuurto/kuurto-oorningit tekis homman paremaksi. ¶
Muita näkemyksii ¶
Tässä pykälässä sinula oon maholisuuksii nostaat framile muita näkemyksii. ¶
Ala 9 Porsanki - Alku ja esi-ilmotus ¶
Finmarkunkommisjuuni ilmottaa tällä ette selvitystyö alkkaa Porsangin komuunissa, vrt. Finmarkunlakhiin § 31 toisheen kohthaan. Ilmottaminen niile ihmisille kenelä oon oikheus siihen tapattuu Finmarkunlajin  § 31 jälkhiin: ¶
“Yhen alan selvitystyöstä ilmotethaan sillä laila ette kehotethaan ette net ihmiset kellä maholisesti oon oikheuksii mellathaan ittensä. Ilmottaminen tapattuu Norjan ilmotusblaaissa. Se oon aviisi jota ylheisesti lujethaan paikassa ja paikalisesti ko sillä oon vissi tarkotus. ¶
Se ilmotethaan vasiten näile: Poronhoito-organisasjuunille ja muun pitointressin representantiile aktuellissa alassa, lisäksi Saametingale, Finmarkun fylkintingale, Finmarkun omaisuuele ja niile komuuniile mitä assii koskee.” ¶
Oikheuskartoittemisheen kuuluu kaikki  Porsangin komuunin  maat jokka FeFo sai Statskog Finnmark SF:ltä. Se tuli voimhaan 1. juulikuuta 2006, ja siihen kuuluu kans merilohenpaikkoi jokka oon FeFo:n maa-alala. ¶
Jos joku jolla oon oikheulinen intressi selvityksessä vaattii sitä, niin kommisjuuni tutkii kans oikheuksii fiskupaikkhoin Porsanginvuonossa mikkä oon Porsangin komuunin rajjoin sisälä. Toinen assii mitä se pittää tutkiit silloin oon sishäissii suhtheita poronhoiossa, vrt. finmarkunlakhiin  § 29, ¶
ensimäisessä kohassa ja määräyksessä Finmarkunkommisjuunista ja Mettätuomiotoolista  § 5. ¶
Net ihmiset keilä oon alan oikheuksii saatethaan mellata sishään oikheuksii/vaatimuksii Finmarkunkommusjuunile. Katto  www.finnmarkskommisjonen.no  , jos halluut lissää infoo oikheuksiitten kartoittemisesta. Siinä oon kans skjeema mihin saatethaan mellata maholissii oikheuksii. Se saattaa kans ottaat yhtheyen kommisjuunin sekretariaatthiin Tenon tinkahuonheesseen, tlf  .  78 92 64 40, e-posti  finnmarkskommisjonen@domstol.no  . ¶
Finmarkunkommisjuuni aikkoo pittäät aukinaista informasjuunimööttii alassa ensimäiselä puolivuoela 2021. Möötin ilmotethaan vasiten. ¶
Ala 9 – Porsanki – Aukinainen info-/kansamöötti 3. novemperkuuta 2021 kello 18  ¶
Aukkee informasjuuni-/kansamöötti kommisjuunin työstä ylheisti ja alassa: ¶
Keskiviikkona 3. novememperikuuta kello 18-20 Lemmijoven kiinosalissa.  ¶
Finmarkunkommisjuuni ilmoitti 16. septemperkuuta 2021 ette alassa 9 alkkaa selvitystyö Porsangin komuunissa. Oikheuskartoittemisheen kuuluu kaikki Porsangin komuunin  maat jokka FeFo sai Staatinmettä Finmarkku SF:ltä, ja se tuli voimhaan 1. juulikuuta 2006. Kommisjuuni tutkii kans oikheuksii fiskupaikkhoin Porsanginvuonossa mikkä oon Porsangin komuunin rajjoin sisälä, ja kans sishäissii suhtheita poronhoiossa, jos joku jolla oon oikheulinen intressi tutkimatyössä vaattii sitä. ¶
Lissää informasjuunii: www.finnmarkskommisjonen.no , e-posti: finnmarkskommisjonen@domstol.no , ¶
Finnmárkokommišuvdna almmuha Porsáŋggu 9. čielggadanguovlun. Dievaslaš almmuhusa gávnnat dáppe:  www.finnmarkskommisjonen.no  ja Norsk lysingsblad. ¶
Uusi selvitysala – Ala 9 Porsanki ¶
Finmarkunkommisjuuni anttaa tällä tion uuesta selvitysalasta: Ala 9 Porsanki. Koko ilmotus löyttyy kommisjuunin nettilaialta:  www.finnmarkskommisjonen.  no  ja Norjan ilmotusblaai. ¶
Kommisjuunin sekretariaatti anttaa lissää informasjuunii; tlf 78 92 64 49, ¶
Pikkusen, paljon tahi aivan kokonhaansa kaukkaa muista? ¶
Ko piämä vällii muihin, vähenämmä koronan faartin (covid-19) ¶
Met eroitamma kahen roikan välissä: “ net kekkä asuthaan samassa talossa ja vastaavat  likikontaktit  ” jokka hääythään karanteenhiin, ja “ muut likikontaktit  ” jokka saahaan testin ja neuvot. Kellä oon eesvastaus ette kuorata tartuttamista  muistelee mitä sinule jällää. ¶
Lissää käänettyy informasjuunii Covid 19in ympäri löyttyy tästä: ¶
P    ikkusen, paljon   tahi aivan kokonhaansa kaukkaa muista? ¶
Ko piämä vällii muihin, vähenämmä koronan faartin (covid-19) ¶
TERVETTULEMAA KIRJAPYSSHIIN ¶
Kirjapyssin biblioteekkitarjous oon ilmainen. Meil  ä oon saamen-, ruijan- ja suomenkielistä lainamateriaalii niin ko: kirjoi, aikakausilehtii, aviissii, CD:itä, DVD:itä, videofilmii, äänikirjoi ja assiidokumenttii komuuniista. ¶
Sie saatat itte hakkeet meiđän kataloogiista, tilata ja piđenttäät laina-aikkaa. ¶
www.lapinkirjasto.fi ¶
Lainaaika oon 6 viikkoo, ja DVD:ile se oon 3 viikkoo. ¶
Materiaalii mitä olet lainanu pyssistä tahi näistä tässä mainitetuista biblioteekiistä, saatat vieđä näihiin paikkhoin: ¶
Kirjapyssissä käytethään sammaa lainakorttii ko Kaarasjoven ja Utsjoven biblioteekiissä. ¶
Oversatt til kvensk: Kainun institutti - Kvensk institutt / Pirjo Paavalniemi 15.02.13 ¶
Tromssan universiteetti uit ¶
Tervheystietheelinen fakulteetti ¶
Met tulema nyt sinun komuunhiin  ¶
Sie tulet heti saamhaan Tromssan universiteetiltä preevin, jossa sinnuu pyyđethään olemhaan myötä tervheystutkimuksessa. Tutkimustulosten avula voiđhaan eđistäät ihmisten tervheyttä ja paranttaat hyvinvointipalveluu pohjaisessa. ¶
Mi nkä tähđen met kysymä justhiin sinnuu ?  ¶
Kaikki komuunin 40 - 79 -vuotihaat kuttuthaan tervheystutkimuksheen. ¶
Jokhainen oon yhtä tärkkee, olet sie sitte nuori tahi vanhaa, vaimo tahi mies, tervet tahi sairas. Se oon tärkkee ette mahđoliseman moni osalistuu, jotta saama hyvät tutkimustulokset. ¶
Tämän met tutkima sinusta  ¶
Vyötärän ja ronkan ympärysmitan ¶
Verenpainon ja pulssin ¶
Met pyyđämä sinnuu kans vastaamhaan kysymyspaperin kysymykshiin. ¶
Jos sie halluut, niin sie saat jo siinä samassa tiettäät oman pittuuđen, painon, vyötärän ja ronkan ympärysmitan, verenpainon, pulssin, veriprosentin ja pitkän aijan verensokkerin. ¶
Sie saatat itte valita jos sie halluut osalistuut tutkimukshiin. ¶
Met piđämä huolen sinun turvalisuuđesta. Tervheystutkimuslaki määrää sen kunka tervheystiettoi tahi tutkimusmateriaalii käsitelhään. Kaikki tieđot ja pröövit oon anonyymit. Niihin ei tule nimmee eikä syntymänumeroo tahi muuta tiettoo mistä sinun saattais tuntteet. ¶
Met halluuma kovota enämen tiettoo näistä:  ¶
Hamphaitten tervheys ¶
Matkalahjakortti  ¶
Kaikin jokka osalistuthaan tutkimuksheen oon myötä arvan veđossa. Voittona oon kaksi 10 000 kruunun matkalahjakorttii. Lisäksi veđethään arvala vielä kaksi matkalahjakorttii siinä komuunissa missä oon ollu eniten osalistujii. Muutoin osalistumisen eđestä ei makseta mithään kullui. ¶
Met tulema nyt sinun komuunhiin  ¶
Sie saat muutaman viikon sisälä preevin, jossa oon tutkimuksen paikka ja aika. Osalistumalla olet sieki myötä mielenkiintoisessa ja yhtheiskunnale tärkkeessä tutkimuksessa, jossa tutkithaan tervheyttä ja elämäntappaa pohjaisessa. ¶
Jos sinula oon kysymyksii  ¶
Yhtheiskunnalisen lääkitietheen institutti ¶
Tromssan universiteetti ¶
e-posti: saminor@ism.uit.no ¶
Halti kväänikulttuurisentteri IKS oon regiunaali kompetanssi-, dokumentašuuni- ja informašuunisentteri, mikä työtellee kväänitten histoorian, kulttuurin ja tradišuunin etheen Tromssan fylkissä. ¶
Halti kväänikulttuurisentteri IKS halluu nostaa esile kväänin kieltä ja kulttuurii kaikissa yhtheyksissä, mutta eriliikasesti kulttuurillisessa reisunääringissä ja erilaisissa kulttuuriarranšementissä. ¶
Kvensk samarbeidsråd v/ Halti kvenkultursenter ¶
Oversatt til kvensk: Kainun institutti - Kvensk institutt / Pirjo Paavalniemi 07.06.2012 ¶
KVÄÄNIN KIELEN JA KULTTUURIN KEHITTÄMISEN ETHEEN ¶
Kväänin yhtheistyöraatin puolesta ... ¶
Almar Paulsen: “Täälä, -ja pikkusen tuolaki” - KUVVII  ¶
1. Pikkulaukku* (Rhinanthus minor) fepruaarikuussa  ¶
2. Kaisat Skuanvaaran vestapuolela (Porsanki) ¶
3. Merivirrat ¶
4. Sakanan kevätflöörttii (Storsteinen, Sokkuvuono) ¶
5. Kevättulva (Sangofossen) ¶
6. Trollimettä. Kuvattu yölä Skuanvaarassa (Porsanki) ¶
7. Monolitti (Persfjord, Varenki) ¶
8. Trollholmsund (Porsanki) ¶
9. Solovetskin klosteri (Vienanmeri*, Venäjä) ¶
10. Iltavalkkee (Sennaland) ¶
11. Konstintekijöitten kylä Vance (Etelä-Franska) ¶
12. Ulko-ovi Montanzassa (Kuuba) ¶
13. Kivijäkälä* Lohtivaarassa (Porsanki) ¶
14. Färit tierathaan kiven päälä ¶
15. Asbestiranta (Korsika) ¶
16. Pakkasen konstii (Nedrevann, Porsanki) ¶
17. Huonet Mallorcalla. Nauhoila piethään kyyhkyset poissa ¶
18. Lintukka (Rubus saxatilis). Kuvattu Silfarissa (Porsanki)  ¶
19. Kairon flöörttii Väkkärässä (Porsanki) ¶
20. Aamuruoka hotelissa ¶
21. Orava ensimäisen pakkasyön jälkhiin Lemmijovessa (Porsanki) ¶
22. Kuubalainen vaimo laulaa ¶
23. Kurkkii (Porsanki) ¶
24a. Tunturikohokki* (Silene acaulis)  ¶
24b. Harakankello* (Campanula patula). Löytyny Pyssyjovesta, harvinainen  ¶
25. Porsanginvuonon poikki. Kuvattu Väkkärästä käsin ¶
26. Trollin haamu vaarassa (Porsanki) ¶
27. Halkovaara kattottuna Siritoppenilta käsin ¶
Pikku kuvat:  ¶
28. Kairo pesän vieressä ¶
29. Käpytikka* ¶
30. Kurmikka ¶
31. Sakana makkeessa veessä (Porsanki) ¶
32. Jänis kukkamaassa ¶
33. Aamuruoka ¶
34. Orava ei istu tyhä puussa ¶
35. Elefantti Samburussa (Kenia) ¶
36. Seepra (Kenia) ¶
37. Kiraffi Samburussa (Kenia) ¶
38. Kepardin penikät ¶
* = suomeksi ¶
Lähtheet: kvensk.no/A.Eriksen, Sannoi ja haamui/E.Söderholm, Statens kartverk, Kainun institutti ¶
Oversatt til kvensk: Kainun institutti - Kvensk institutt/ Pirjo Paavalniemi 13.07.2011 ¶
kvääni  ¶
Mauno maitovalas, animašuunifilmi lapsile  ¶
Oversatt til kvensk: Kainun institutti-Kvensk institutt/ Pirjo Paavalniemi ¶
30.05.2010 ¶
[Hakasuluissa on lauseen paikka ja pituus sekunteina] ¶
(Lauseet synkronoidaan animaatioelokuvaan) ¶
KVENSK:  ¶
[0:05-0:12s 7s]  ¶
Mie olen Mauno Maitovalas ja mie uin joka kesä Pispärkistä Norjan Varenginvuonhoon. ¶
[0:13-0:17s 4s]  ¶
Sielä meän peret kylppee veen alla sannassa. ¶
[0:24-0:32s 8s]  ¶
Vuonoreissula freistaama jos met näkisimmä merisaamelaissii. Viimi aikhoin heitä ei ole näkyny ollenkhaan! ¶
[0:33-0:43s 10s]  ¶
Mutta joskus met näemä ko porot oon syömässä teppui rannala. Sitte met uima Barentsinmeren yli ja jatkama matkaa Vienanmerele. ¶
[0:48-0:58s 10s]  ¶
Toinen maitovalasklaani uipi vielä kauemas. Se uipi Novaja Zemljan sivvu kiini Karamerele ja vieläki kauemas aina Laptevinmerele saakka. ¶
[1:01-1:15m 14s]  ¶
Nämät Pohjaiset aavat oon meän valtakunta. Entisheen aikhaan met kävimä joka vuosi Öystämerelä saakka! ¶
Vieläki saattaa kuula muisteluksii siitä, kunka met kävimä Euroopan isoila merilä. ¶
[1.20-1:1:29m 9s]  ¶
Met kävimä aina Pariisissa saakka, vaikka eihään siiheen aikhaan - silloin ko met sielä kävimä -mithään Pariisii ollu vielä olemassakhaan. ¶
[1.32-1:42m 10s]  ¶
Oikkeestansa met hajima suurii jokkii, ko semmoisissa paikoissa meän muorivalhaat synnytethään uussii maitovalhaita. ¶
[1.46-1:51m 5s]  ¶
Meän lapset ei ole valkkeet silloin ko net synnythään, vaan kohta mustat. ¶
[1.52-1:59m 7s]  ¶
Sitte ko met olema viien vuoen vanhaat, met saama maijonvalkkeen färin. Silloin olema kans oppinheet puhumhaan meän ommaa kieltä. ¶
Vanhoi  ¶
Pyssyjoven kuvvii  ¶
Ensimäinen krampuodi Pyssyjovessa. · Vuosttas rámbuvri Bissojogas · Det første samvirkelaget i Børselv. RDM kuvatapattuma ∙ govvadoalut ∙ bildearrangement ----ˇ  ¶
Enämen tiettoo programista · Eambbo diedut prográmma birra · For mer informasjon om programmet: www.rdm.no & www.kvenskinstitutt.no kainun institutti - kvensk institutt klo dii. kl. lauvantai lávvardat lørdag pyssyjovessa bissojogas i børselv 28.1. 13  ¶
Pressemellinki 01.12.2010 ¶
Nuoret p ohjaisen ihmiset omassa kalenterissa  ¶
Pohjaisen ihmiset ja heiän elämä oon esilä `Pohjaisen ihmissii - Olbmot davvin - Mennesker i nord' -valokuvakalenterissa. Kuvat muistelhaan pohjaisen ihmisten elämänkeinosta ja heiän tradittiista. Kalenteri julkasthaan nyt toisen kerran. Tämän vuoen teemana oon lapset ja nuoret. Monikielisen ja monikulttuurisen kalenterin tekstit oon kväänin-, saamen- ja norjankieliset. Siinä oon kans tärkkeimät Pohjaiskalotin merkkipäivät joka kielelä. Kalenteri oon porsankilaisten Merisaamen tietosentterin ja Kainun institutin yhtheistyöprošekti. Kalenterin saattaa ostaat Kainun institutista Pyssy jovesta ja Merisaamen tietosentteristä Pillavuonosta . Hinta 100.-  ¶
Oversetting: Kainun institutti - Kvensk institutt / Pirjo Paavalniemi 17.01.2012 ¶
Pressitieđotus  ¶
Kuvatapattuma: Vanhoi Pyssyjoven kuvvii  ¶
Kainun institutti - Kvensk institutt, Pyssyjoki 28. januaarikuuta 2012 klo 13  ¶
RiddoDuottarMuseat - Porsanger museum, Porsanger historielag ja Kainun institutti - Kvensk institutt järjestethään kuvatapattuman Pyssyjovessa. ¶
Tapattuman alussa näytethään vanhoi kuvvii Pyssyjovesta. Kuvat oon nouđettu museon arkiivista, ja Arvid Petterson muistelee kuvista. ¶
Mitä sie muistat vanhaasta Pyssyjovesta? Tule jakamhaan ommii muistoi vanhaasta Pyssyjovesta toisten kans. Kaiken uuđen tieđon kuvista kovothaan Porsangin Musehoon. ¶
Tapattumhaan pääsee ilman. Kaffii, kakkoi ja lottii myyhđään. Ruijan kväänit - Pyssyjokilaiset myyhđään lottii. ¶
Enämen tiettoo antaa museon konservaattori Riinakaisa Laitila, tel. 950 13 125 riinakaisa@rdm.no tahi Kainun institutti - Kvensk institutt, tel. 78 46 10 10 post@kvenskinstitutt.no .  ¶
Enämen tiettoo programista löyđät täältä: www.rdm.no eller www.kvenskinstitutt.no  ¶
Kainun institutti - Kvensk institutt, Bissojohka 28. ođđajagimánu 2012 dii 13  ¶
RiddoDuottarMuseat - Porsanger museum, Porsanger historielag ja Kainun institutti - Kvensk institutt lágidit govvadoaluid Bissojogas. ¶
Nuvttá sisabeassan! Káffe ja gáhkut vuovdemassii! Ruijan kväänit - Pyssyjokilaiset vuvdet vurbbiid! ¶
28.01.2012 kl.13 på Kainun institutti - Kvensk institutt, Børselv  ¶
MAITOVALHAAN JOIKU ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Kainun institutti ¶
MAITOVAL H AAN JOIKU Kainun institutti  ¶
Maitoval h aan joiku -näyttelyssä pääsemä kattomhaan mailmaa maitovalhaan vinkkelistä. Vuosituhanssiitten aikana oon valkoset valhaat kohanheet kveeniitä ja merisaamelaissii, jokka kuljethiin Jäämeren rannoila. Net oon kans kuulheet pomoriitten lauluu Vienanmerelä. Kaikki, jokka oon asunheet saarela - aina viikingistä nykyaijan turisthiin saakka - oon pääsheet näkemhään valhaita. Vienanmeren rantapahtoin kuvat eli pahtapiirustukset muistelhaan kulttuurista, mikä oon jo kokonhansa häviny. Vanhaasheen aikhaan saatto maitovalas olla joilekki ihmisille tärkkee totemielläin samhaan lajhiin ko karhuu tahi hirvi oon tärkkee pyyttääjille. Vienan Karjalan vanhoissa muisteluksissa muistelhaan valhaitten laulusta. Piian valas oliki aikanhaan kans Lemminkäisen voimaelläin. Mutta mitä met oikhein tiämä näistä merten asujista? Oonko niilä semmosta kulttuurii, mitä net saatethaan siirttäät etheenpäin omile lapsile ja minkälainen oon niitten oma kieli?  ¶
Meren ääni  ¶
Meri ei ole äänetön ja merta oon kans kuuneltu jo tuhanssii vuossii. ”Delfiineillä oon oma kieli, mutta net ei ole niin sepät käyttämhään konsonanttiita, kirjotti Aristoteles vuona 323 ennen aijanlaskun alkkuu. Läntisessä eli vestasessa mailmassa nämät Aristotelheen sanat kuiten unheetethiin, kunnes toisen mailmansoan aikana käytetyt kuunteluvehkheet, joila veen alla kuunelthiin viholissii, paljastethiin taasen tämän rikkhaan äänimailman.  ¶
Australian alkuperäiskansat oon jo sukupolviin aijan osanheet kommuniseerata delfiinitten kans. Kommuniseeraamisessa het käytethään puutikkui, joita het hangathaan yhtheen. Puutikuista lähtee ääni, mikä oon samanlaista ko delfiinin ääni. Meribiologi ja luontokuvvaaja Jacques Cousteau oon keräny tiettoo siitä, kunka Mauretanian rannikon alkuperäiskansa pyysi kallaa yhessä delfiinitten kans.  ¶
Venäläiset tutkiijat sanothaan, ette maitovalhaila oon oma kieli, millä het kommuniseerathaan. Jo pieninä poikasinna net osathaan ommaa 'poikasten kieltä'. Se näyttää siltä, ette maitovalas 'merkkaa' oman puhheen. Se laittaa puhheesheen oman signatuurin, mikä oon jokhaisella eri. Ja toisila merialoila elävät maitovalhaat käytethään puolesthaan ommaa kieltä. Voiskos silloin sannoot, ette valhailaki oon oma kulttuuri? ¶
Kuvat muistelhaan ihmisen ja valhaan yhtheyvestä  ¶
Vienanmeren rantapahtoin kuvat eli piirokset oon kuusi tahi jopa seittemen tuhatta vuotta vanhaat, ja niissä oon ainaki sata kuvvaa maitovalhaista. Tämän näyttelyn pääkuvana oon tällainen pahtapiirustus. Tässä piirustuksessa maitovalas uipi veen pinnala ja kommuniseeraa ihmisen kans, joka oon ottanu osin elläimen haamun. Maitovalashan pittää ääntä kans silloin ko se oon veen pinnala. Niinpä ihmishaamun suussa oleva pitkä 'plankku' saattais hyvinki olla kieli? Skandinavian ja Vestapohjais-Venäjän pahtapiirustukset muistelhaan aijasta ennen saamelaissii. Finmarkusta, Varenginvuonon rannalta, oon löyetty mesolittisen kiviaijan asumapaikkoin ja kulttuurin jälkkii suunile yheksän tuhanen vuoen takkaa. Sekä merisaamelaisten ja kveeniin esivanhiimet pyyethiin kans aikoinhaan kallaa vuonossa, mutta tämä joukko hävis hiljemin. Viimisen tuhanen vuoen aikana alko Varengin kalanpyytöpaikoile tulla uutta väkkee, ko Novgorod laajeni kohi Vienanmerree. Heitä kuttuthiin Pomoriksi, mikä meinaa rannikon asukasta. Kirjaliset dokumentit oon vasta 500 viimisen vuoen aijalta. ¶
Ihmisen ja maitovalhaan yhtheys oon monela laila mielenkiintonen. Miksiköhän nämät 'pyhät ihmiset' Savvati , Herman ja Zosima päätethiin rakentaat Solovetskin klosterin saarheen, mikä oon keskelä Vienanmerta? Miksi het rakenethiin ensimäisen asumapaikan suunile kilomeetterin päähän Solovetskin Maitovalasniemestä, missä valhaat oon synnyttänheet ja lissäintynheet aina jääkauen lopusta alkkain. Mikä se mahto olla se 'valkonen hevonen', joka - klosterin syntymuisteluksen mukhaan - kisko klosterin peruskiven merijään yli?  ¶
Näyttely anttaa sekä toelisen ja kuvitheellisen kuvan ihmisten ja valhaitten kohtaamisista. Adam Bremeniläinen , Hampurin piispasakin (norj. erkebispedømmet) kronikööri kirjottaa vuona 1075 AD, kunka nk. 'pakanat' käythiin pohjaisen meren rannala ja het ”kommuniseerathiin suuriin merielläimiitten kans”, eli latinaksi . Adam Bremeniläinen oli vissiin kuulu muisteluksii merisaamelaisista, jokka kesälä pruukathiin kokkointuut kalanpyythöön. Muisteluksissa kerrothiin, ette merisaamelaiset joiuthiin valhaita.  ¶
Improvisa šuuni i val h aan kans  ¶
Näyttelyssä muistelhaan, kunka ihminen ja maitovalas saatethaan kommuniseerata nykyaijan tekniikan avula - niin ko esimerkiksi musiseerata yhessä. Musikillisen improvisašuunin avula saattaa klarinetin pellaaja opastuut valhaitten äänimailmhaan. Maitovalas 'näkkee' äänen avula, mitä veen alla tapattuu. Se saattaa äänelä tuntteet 40 mikromeetterin kokosen reijän, mikä oon teräsplaatassa viien meetterin päässä (ihmisen hyksi oon suunile 100 mikromeetterii). Lisäksi se voi jopa kahen sajan meetterin päähään nähjä, ette oonko sielä herkulinen santikka vain kelvoton tupakkipakka. Ihmiselle tämä saattaa olla vaikkee ymmärttäät. ¶
Niinpä sitä alkkaaki hunteeramhaan, ette saattaako maitovalas lähättää toisile valhaile niitä kuvvii, mitä se 'näkkee'? Entäpä saatethaanko nämät muistikuvat kehittyyt ajatukseksi? ¶
Teksti: Outi ja Rauno Lauhakangas ¶
Outi Tervo ¶
Uuet laulut 2010 ¶
Maikuussa järjestethiin Uuet laulut - Ođđa lávlagat - Nye sanger - Nye sångar -prošektin pääkonsertin Porsangissa, Lemmijoven kulttuurisalissa. Konsertissa kuulthiin lauluja neljälä kielelä: kväänin-, saamen-, suomen- ja meänkielelä.  ¶
TEKSTI PIRJO PAAVALNIEMI ¶
KUVAT MERVI HAAVISTO ¶
Uuet laulut oon musikkiprošekti, missä nuoret laulethaan minoriteettikielilä. Prošektin avula haluthaan vahvistaa ja tua esile Pohjaiskalotin minoriteettikieliä, ja laittaa uuen kulttuuriareenan nuorile. Lisäksi haluthaan, ette minoritettikieliä käytethään monikielisten komuunitten kulttuurikouluissa.  ¶
Tänä vuona oon prošektissa ollu myötä nuoria Norjan puolelta Isovuonosta ja Porsangista, ja Ruottin puolelta Pajalasta, Jällivaarasta, Kirunasta ja Jokkmokista. Nuoret oon itte saanheet päättää, ette minkä laulun het pelathaan, ja millä minoriteettikielelä het haluthaan laulaa. ¶
Prošektin aikana, vuosina 2009-2010, oon ollu paikalisia konsertteja sekä Pohjais-Ruottissa ja Pohjais-Norjassa. Yhtheinen suuri kokkointuminen järjestethiin Lemmijovessa, Porsangissa 20-21.5.2010. Kokkointumisen lopuksi kuulthiin kolme konserttia, jossa nuoret Ruottista ja Norjasta laulethiin ja pelathiin. Tuorestaina 20.5.10 järjestethiin konsertin, mitä kaikki saatethiin tulla kuuntelemhaan. Perjantaina 21.5 pelathiin kaksi konserttia Porsangin kouluoppilhaile. ¶
Prošektin organisaattorina oon olheet Kainun institutti - Kvensk institutt ja kansanmusikkijoukko Jord .  ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Mäkisaaressa ootethaan maitovalhaita ¶
Hydrofonit laskethaan veenalasheen äänimaailmhaan ¶
Pomorivenheessä ¶
Yösijan ikoniloukko ¶
Pohjaisen outo kuumuus ¶
Tutkimusmatka Mäkisaarheen ¶
Klarinetti kuttuu ¶
Mikä sinun nimi oon? ¶
Mistä sie olet pois? ¶
Kunka sie matkustat? ¶
Mikä sie haluat olla tulevaisuuessa? ¶
Puhutko sie ruijaa? ¶
Uskotko sie Jumalhaan? ¶
Ossaatko sie laulaa? ¶
Tykkäätkö sie saunoa? ¶
Mihiin sie olet matkala? ¶
Monet nälkiinythiin hengiltä. Ei ollu muuta maholisuutta ko lähteä. ¶
Enniin osa niistä, jokka lähethiin Ruijhaan, olthiin köyhiä ihmisiä kylistä ¶
jalan tahi hihtamalla, yövythiin taivasalla ¶
tärkeä kohattelupaikka ¶
sepät käsityöläiset ¶
ensimäiset, jokka viljothiin pottuja ¶
Vaimot piethiin huolen talosta ¶
net lapset, jokka opithiin hopusti ruijaa, saathiin palkinon ¶
musikki ¶
onnettomasta rakhauesta ¶
Vesisaaresta tuli kväänitten oma "pääkaupunki" ¶
Heät, jokka ei pärjänheet itte, lähätethiin takasin sinne mistä het olthiin tulheetki ¶
juuret ¶
kväänit oon oma vähemistö Ruijassa ¶
kohtaamispaikka ¶
Kvensk oversettelse: Kainun institutti - Kvensk institutt / Pirjo Paavalniemi 21.02.2013 ¶
Kväänin kielele kirjakieli?  ¶
- Kieli oon niitä tärkkeimppii asioita mikä tekkee minusta kväänin, joten miksikäs mie en pitäis vaarin siitä? ¶
Osvald Josefsen (24) kuuluu siihen kväänisukupolvheen joka ensimäisenä saattaa ottaat käytthöön kväänin kirjakielen, ja joka ei häppee ommaa kieltä. ¶
- Enhään ei tarvitte hävetä sitä ette oon kvääni, sannoo hän. ¶
Jo 200 vuođen aijan oon kväänit säilyttänheet kytevännä sen, mikä lähtökohđalta oli suomen kielen suulista kielikulttuurii, ja mitä vaattiiva ruijalaistamisprosessi uhkas samala laila ko saamelaissii. Kielen tulevaisuutta varten oli tärkkee tehđä kielele oman kirjakielen. ¶
- Jos oon kirjakieli, niin oon myös kansa, argumenteeraa Josefsen. ¶
Josefsen itte puhhuu selvää ringerik-dialektii, ja hän ei piđä itteensä kieliaktivistina. Praatin aikana hän tuopi kuiten selvästi esile, ette kväänit ei ole olheet niin sepät työtelheen kielipoliittisesti kielen säilyttämisen etheen ko mitä saamelaiset. ¶
- Enimät tieđethään mikä oon saamelainen, mutta tyhä muutampi jonka mie kohđattelen, tiettää mikä oon kvääni, tunnustaa Josefsen, joka oon kyllääntynny seisomhaan saamelaisten alkupöräiskansastatuksen kalvheessa. ¶
Mailmanlaajuisesti oon viimi vuossiin aikana tapattunnu vähemistökieliin statuksessa revitaliseerinkkii, sekä viralisesti ja nuoriin joukossa. Euroopassa oon suunile 70 miljoonaa vähemistökieliin käyttääjää, jokka puhuthaan 60 eri kieltä. ¶
Pia Lane, joka oon Oslon universiteetin kväänin kielen tutkiija, näkkee kväänin kielen revitaliseeringin osana mailmanlaajuista trendii, jossa yhä usseemat nuoret korotethaan oman vähemistötavustan tärkkeeksi osaksi ommaa ittekuvvaa. Tätä tieten avittaa kirjakielen standardiseerinki ja teknologian kehittyminen. ¶
Kväänin kielen standardiseerinkiprosessii saattaa verrata siihen, kunka Ivar Aasen otti dialektit lähtökohđaksi. Mutta siinä, missä Aasen sai ekonoomista kuurttoo, oon sekä Lane ja Josefsen huolestunheet kväänin kielen tilasta. Kväänin kielelä ei ole sammaa statusta ko alkupöräiskanssoin kielilä, ja sen tähđen ei kvääniilä ole oikkeus oppiit kväänii toisena kielenä koulussa jos het siirythään pois kvääninkielisistä komuuniista. ¶
- Ensistä häyđymä saađa kirjakielen standardiseeringin valmhiiksi, myös elektroonisesti. Se oon tärkkee saađa oppikirjoi, jotta lapset saatethaan oppiit kielen jo lastenkoulussa. Tähään työhön tarvittemma ekonoomista kuurttoo, sannoo Josefsen. ¶
- Mie halluun, ette minun lapset saađhaan oppiit kväänin kirjakielen jo siitä lähtiin ko het oon pienet, sannoo hän. ¶
Oversatt til kvensk: Kainun institutti - Kvensk institutt / Pirjo Paavalniemi 05.06.2012  ¶
Agnes Eriksen: Kiviväki / Steinfolk / Stone People  ¶
Pressemellinki 21.6.2012 ¶
Kainun institutin kesänäyttelyssä pääset opastumhaan Porsangin luonthoon aivan uuvesta perspektiivistä. Agnes Eriksen oon kuvanu erilaisia, jännittäviä fieruan kiviä. Näistä kivifiguureista hän oon saanu inspirašuunin ja luonu rikhaan fantasiamailman niin lapsile ko raavhaile. Näyttelyssä oon 14 kuvvaa, jokka hän oon kuvanu viimi vuosikymmenen aikana.  ¶
Kuvat oon julkastu kirjoissa Kummitus ja Tähtipoika / Spøkelset og Stjernegutten 1 og 2 (2011), ja net oon mailman ensimäiset kvääninkieliset lastenkirjat. Kirjat oon kans myötä näyttelyssä, ja kirjalisuuen tutkiija Kaisa Maliniemi oon kirjottannu kirjoihin johattelun. Agnesin kirjoja saattaa kans ostaa institutista.  ¶
Agnes Eriksen työtelee adjukanttina Porsangissa. Hän oon syntyny Mouruniemessä, Porsanginvuonon öystäpuolela. Eriksen oon opettannu kväänin eli kainun kieltä ja kulttuuria jo kauvoin, ja hän oon ollu myötä luomassa kväänin kirjakieltä. Hän oon aijemin julkassu häftin Piu pau paukkuu. Kvenske rim og regler (2003). Nyt hän oon kirjottamassa ensimäistä kväänin oppikirjaa, mikä oon tarkotettu kouluopetuksheen.  ¶
Näyttely oon auki joka päivä klo 8-15.30  ¶
Kontaktit:  ¶
Kirjailiija Agnes Eriksen Tlf. +47 45 47 31 12 agnes.eriksen@porsanger.kommune.no ¶
Kainun institutin johtaaja Hilde Skanke Tlf. +47 46 54 88 70 hilde.skanke@kvenskinstitutt.no ¶
Tulisielut työssä  ¶
Pohjaisen ihmissii - Davvi olbmot - Mennesker i Nord -kuvakalenterin tämän vuen teemana oon kväänin ja merisaamen kielen ja kulttuurin revitaliseeraus. Meilä oon ilo esitellä tei le koko roikan tulisieluisia ihmisiä jokka työtelevä kielen ja kulttuurin säilyttämisen etheen. Ihmisillä oon kans suuri intressi työtelä sen etheen ette saatais enämen kolmikielisiä tiekylttejä, ja se kans tullee kuvissa esile.  ¶
Kalenterissa oon sekä perintheisiä ja vähemistöjen omia merkkipäiviä. Lisäksi löyät kalenterista viraliset ruijalaiset ja saamelaiset flakupäivät. Kaikki kalenteritekstit oon kvääniksi, saameksi ja ruijaksi. Lisäksi met haluama tua esile kväänin- eli kainunkielen moninaisuutta, ja sen tähen olema kirjoittanheet kalenterin kvääninkieliset tekstit kahela eri variantila. Kuvatekstit oon kirjoitettu öystä-variantila ja muut tekstit vesta-variantila. Öystä-variantti oon likempänä Varengin dialektejä ja vesta-variantti likempänä Porsangin ja Raisin dialektejä. ¶
Kalenterin julkaisthaan nyt neljänen kerran. Kuvvaajat oon Ørjan Bertelsen, Stian Eliassen, Ellen Berit Dalbakk, Mervi Haavisto, Nikita Hilko, Bente Imerslund, Liisa Koivulehto, Pirjo Paavalniemi, Sonja Siltala ja Silja Skjelnes-Mattila. ¶
Kalenterin voit ostaa täältä: Kainun institutt - Kvensk institutt ja Mearrasámi diehtoguovdd áš / Sjøsamisk kompetansesenter , t ahi tilata täältä: post@kvenskinstitutt.no  ¶
Kaleandara sáhtát oastit dáppe: Kainun institutt - Kvensk institutt ja Mearrasámi diehtoguovddáš / Sjøsamisk kompetansesenter . Diŋgojumit: post@kvenskinstitutt.no  ¶
Pirjo Paavalniemi Kieli- ja kulttuurityötelijä - Språk- og kulturmedarbeider E-post: Pirjo.Paavalniemi@kvenskinstitutt.no Tel. +47 46 54 88 25  ¶
Pränttilukumäärä/Deaddilanlohku/ Opplag: 600 kpl/stk Formaatti/Formáhta/Format:A4 28s. Häfti/Gihpa/Stiftet hefte Hinta/Háddi/Pris: 100.- ¶
Kväänin kirjoituskippailu  ¶
Ruijan kaiku, Norske Kveners Forbund - Ruijan Kvääniliitto, Kainun institutti ja Ruija Forlaaki kuttuthaan kväänin kirjoituskilppailhuun. ¶
Met toivoma ette kirjoitethaan tästä teemasta “Mitä oon kväänisyys merkittee sinule?”, tahi “Kummoinen suhet sinula oon kväänisyytheen?”. ¶
Kirjoitukset piethään olla lyhykäisproosaa, eli novelli, essay tahi dikti, ja net saatethaan olla kvääniksi, norjaksi tahi meänkielelä. ¶
Palkinoksi annethaan 15 000, 10 000 ja 5000 kruunuu. ¶
Järjestääjät aijothaan anttaat ulos kirjan, jos vain saama nokko tekstii, ja net oon nokko hyvät. Se saattaa kans olla ette tekstit präntäthään Ruijan Kaijussa. Kirjoittaajat hääythään hyväksyyt ette teksti tullee myötä kirjhaan ja/tahi Ruijan Kaikhuun. ¶
Kirjoitukset arvioi jyyri, minkä järjestääjät oon nimittänheet. ¶
Kirjoitukset lähätethään elektroonisesti. Fristi oon 1.novemperikuuta. Osanottaajat ei tarvitte panna ommaa nimmee kirjoituksheen, mutta sen lähätethään eriksheen samhaan e-postiadresshiin. ¶
Jos sinula kysymyksii niin lähätä mellingin Ruija Forlaakin Facebooki-laithaan tahi ota yhtheyen styyrin johtaajhaan Erlend Skjetnheen. ¶
Styyrin johtajan sitaatti jota saapi vaphaasti pittäät mediassa:  ¶
Miksi kirjoituski l ppailu?  ¶
Niin ko moni muuki, halluuma metki luoa engasementin kväänin ympäri kaikissa paikoissa. Mutta meile forlaakina oon kirjoitettu sana tietenki eriliikaisen tärkkee. Met uskoma ette löyttyy moni kellä oon hyvät ajatukset siitä, kunka oon olla kvääni. Met halluuma kans nostaat framile hyvät muistelukset. ¶
Kirjoittaaja saattaa vinklata oman tekstin joksiki vaphaasti. Tähelistä oon persunallinen ääni ja hyvä kieli, oli se sitte norja, kvääni tahi meänkieli. Sanoma tervettulemaa kaikile kekkä haluthaan ottaat osan, met toivoma ette sekä opphaat ja tuntemattomat kirjoittaajat tartuthaan pännhään. ¶
Kvensk skrivekonkurranse  ¶
Ruijan Kaiku, Norske Kveners Forbund - Ruijan Kvääniliitto, Kvensk Institutt og Ruija Forlag inviterer til kvensk skrivekonkurranse. ¶
Pressemellinki 04.01.2012 ¶
Oversetting til kvensk: Kainun institutti-Kvensk institutt/ Pirjo Paavalniemi 2012 ¶
K väänin eli kainun kielen grammatiikki valmistuu  ¶
Kainun institutti oon saanu rahhaa minkä avula oon maholista alkaa työtelemhään kväänin eli kainun kielen grammatiikin kans. Kulturdepartementet oon antanu institutile 200 000 kruunua ja Kunnskapsdepartementet 200 000 kruunua tätä työtä varten. Lisäksi oon FAD antanu 100 000 kruunua. Grammatiikkityön koko budjetti oon 700 000 kruunua. Eira Söderholm tekkee grammatiikin vuen 2012 aikana. Valmis grammatiikki julkaisthaan kans netissä, jossa se oon kaikitten käytössä. ¶
Kainun institutti alkaa tekemhään kans semmoista grammatiikkiväršuunia, joka oon tarkoitettu kaikitten käytthöön, mutta eriliikaisesti sitä voi käyttää kouluissa ja kielikurseila. ¶
Uuet laulut - Ođđa lávlagat - Nye sanger 2011  ¶
Uuet laulut - Ođđa lávlagat - Nye sanger oon musikkiprošekti, mikä oon tarkotettu nuorile jokka haluthaan laulaa saameksi, kvääniksi ja suomeksi. Prošektin järjestää Kainun institutti - Kvensk institutt yhessä Pohjais-Norjan kulttuurikouluitten kans. Prošektin avula haluthaan vahvistaa ja tua esile minoriteettikieliä sekä kulttuurikouluissa ja muutoinki yhtheiskunnassa, ja laittaa uuen kulttuuriareenan nuorile. Talven 2011 aikana oon järjestetty monia paikalisia konsertteja sekä Tromssassa ja Finmarkussa. Yhtheisen työpajan ja konsertin järjestethään maikuussa eli toukokuussa Lemmijovessa. Kaarasjoven kulttuurikoulu oon kuttunu Karigasniemen nuoria pellaamhaan konsertissa.  ¶
Sivu 1   ¶
Varenkinniemen kansalistaras  ¶
Kartta ja informasuuni  ¶
Tervetulemaa Norjan kansalistarhaissiin  ¶
Sivu 2   ¶
Tervetulemaa Varenkinniemheen  ¶
Tunturit ulettuva niin kauvas ko silmä kantaa. Täälä oon louhikot, jänkät ja rikkhaat laksot. Varenkinniemen kansalistaras oon osittain matala-arktisessa kliima-alassa, maisemassa joka haamustui ennen viimi jääkautta.  ¶
Varenkinniemi tarjoaa paljon jännittäviä mukkaelämyksiä. Tässä arktisessa maisemassa soppii hyvin kävelä ja hihata. Meilä oon paljon kalarikkhaita vesiköitä. Se oon tähelistä huomata ette kansalistarhaan polut ei ole merkattu, niin sie hääyt saattaa käyttää karttaa ja kompassia. ¶
Mukan varrela sie saatat kohata isoja porotokkia. Varo ettet häiritte poroja jokka oon herkät kantama-aikana ja alkukesälä. Piä mielelä kiikaria ette näet likemin. ¶
Varenkinniemi oon yksi Skandivaavian harvoista aloista mitä saatama kuttua ikivanhaksi. Se oon sen tähen ko viimi jääkausitten aikana raskas sisämaanjää kylmettyi kiini maahan saakka, ja tämä oon säilyttänny vaarat. Jää jätti luonthoon jäljet eli moreenirenkkhaat, mitä sie saatat kokia vaan harvoissa paikoissa muuala mailmassa. ¶
Geoloogiset haamustukset Persfjordenin ja Sylttivuonon suojelualoissa oon väkevässä kontrastissa kansalistarhaan aukinaishiin tunturhiin. Läpi miljoonat vuoet oon meren paarot ja erosuuni pakkasen tähen haamustanheet kivet. Nämät kivet oon terävitten trollitten näköset, ja net oon nasunaalin turistipolun varrela. ¶
Sandfjordnesetin luontoreservaatissa sie löyät hietatyynyalan joka oon eksponeerautunnu jäämertä vasten. Ytre Syltevikan luontoreservaatissa saatat nähä rannikkoluonon missä oon arktinen vaikutus. Sen hietatörmissä näkkyy viimi jääkauen maannousu, ja kunka meren erosuuni oon vaikuttannu kivilajikerthoin mikkä oon pääletysten. ¶
Samala laila ko kartassa, saattava paikannimet muistela paljon tästä alasta. Paikannimet missä oon kero, muisteleva maisemasta missä oon korkeita vaaroja, vesierotuksia ja isoja pintoja joitten päälä oon louhikko. Autsi sen sijhaan muistelee pystöstä laksosta. Tämä oon hyvä tietää ko sie suunittelet mukan.  ¶
Sivu 3   ¶
Kuva 1: ¶
Jäätiköitten sulavesi loi terävät laksot rannikkhoon päin – Nattfjelldalen. ¶
Kuva: Knut-Sverre Horn ¶
Kuva 2: ¶
Nasunaalia turistitietä pitkin Persfjordenissa, Sylttivuonon suojelualassa, sie saatat nähä kivet mikkä muistuttava teräviä trollia. ¶
Kuva: Knut-Sverre Horn ¶
Sivu 4   ¶
Elämykset  ¶
Varenkinniemi tarjoaa monipuolisia luontoelämyksiä. Täälä oon arktinen maisema ja kasvitten ja elläimitten rikkhaus. Täälä oon paljon kokemuksia ja jännittävää kaikile kekkä tykkäävä lyhykäisistä päivämukista tahi pitemistä mukista ulkona, sekä kesälä ja talvela.   ¶
Hihtomukat  ¶
Pane sivakat jalkhoin ja sauvo menemhään Varenkin alale. Sie saatat alkaa mukan Annijoesta tahi Vesisaaren hihtostadionista. Näistä alotuspaikoista oon ajettu latuat “Trefemogførr”-lepokothaan saakka joka oon kansalistarhaan rajala (se jällää marsikuussa ja aprillikuussa). Ota mielelä pitemän mukan Köölhiin, kansalistarhaan korkeimphaan paikkhaan joka oon 636 m.m.y. Sinne pääset traseeta myöten mikä mennee linjamökitten kautta. ¶
Linjamökit  ¶
Usiat linjamökit rakenethiin ennen toista mailmansottaa. Täälä saathiin linjatyötelijät ja heän hevoset levon ja säänsuojan. Net olthiin kans lymyämäpaikat partisaanitten taistelussa Finmarkun okkupasuunia vasthaan. Kumataalin ja Ortojärven välilä oon neljä aukinaista linjamökkiä. Helheim-linjamökkhiin pääset helpoimiten kesäaikana Ortojärvestä käsin. Viies mökki, Telegrafhytta, oon pohjasöystässä Sandefjorddalenissa. ¶
Nattfjelldalen  ¶
Kesälä saatat kokia kurkkion Nattfjelldalenin sisimässä osassa. Ala mukan Suopusjoen kohalta Vesisaaressa, ja kävele merkittyä latuaa pitkin kiini kansalistarhaan rajale saakka. Mukan pittuus oon yhtheensä 18 kilomeetteriä, ja se kestää nuin 6–7 tiimaa. ¶
Kalanpyytö  ¶
Ota ongen myötä mukale ja pyyä sinun oman ruan. Joissa ja järvissä saattaa tammukka, rautu, meritammukka ja merirautu tarttua koukkhuun. Muista ostaa kalakortin. ¶
Lintupolku ja henkosilta  ¶
Kesälä saatat kulkia lintupolkua pitkin Kumataalissa. Sielä löyät informasuunin alan lintulajista. Kävele henkosillan tykö (7 km). Piian sie näet lohen mikä uipi suvanossa sillan alla? ¶
Saamen museumi  ¶
Varenkinperän museumissa saatat tutustua merisaamelaisten histoorihaan. Täälä oon kans laukkupuoli, missä oon kartta ja infomasuunia kansalistarhaasta. Linnunkattelusuoja museumin alapuolela oon rohki hyvä jos haluat tietää enämpi alan linnuista. ¶
Duodji  ¶
Saamelainen käsityötradisuuni, duodji, ellää vieläki Varenkinniemelä. Käsityöläiset (saam. duojárat) tekevä käsitöitä poronnahasta tahi muista raaka-ainheista, niin ko tuohesta ja sarvesta.  ¶
Sivu 5   ¶
Kuva 1 (Hihtaaja): ¶
Varenkintasan tunturia saatat tutkia hihtaamalla. ¶
Kuva: Bjarne Riesto ¶
Kuva 2 (Kävelijä koiran kans): ¶
Niemimaala oon joksiki helppo kulkia ja sitä saattaa tutkia jalkaisin. ¶
Kuva: Randulf Valle ¶
Kuva 3 (Taivhaanvalkiat): ¶
Bjørnskard-mökki, mikä oon yksi kansalistarhaan aukinaisista mökistä. ¶
Kuva: Randulf Valle ¶
Sivu 6   ¶
Fakta & informasuuni  ¶
Varenkinniemen kansalistarhaan perustethiin vuona 2006 ja se oon 1804 km 2 .  ¶
Missä oon Varenkinniemen kansalistaras?  ¶
Vuorean, Vesisaaren, Paattivuonon ja Uuniemen komuunissa mikkä oon Tromssan ja Finmarkun fylkin pohjaisimmassa ja öystäsimmässä osassa. ¶
Kunka mie pääsen sinne?  ¶
Bussi: Tarkista nettisivulta snelandia.no ¶
Biili: Rv 890/891 Paattivuonhoon. Tie Syltefjorddalenhiin oon auki kesälä. ¶
E6 Varenkinperän kautta ja Nasunaalin turistitien E75 kautta Vuorehaan, ¶
ja Fv341 Smelrorista Hamnepärhiin (auki kesälä) ¶
Hurtigruta: Vuorehaan, Vesisaarheen ja Paattivuonhoon ¶
Flyyi: Vesisaaren, Vuorean tahi Paattivuonon lentohaminhaan ¶
Nasunaali turistitie  ¶
Nasunaali turistitie Varenki E75 alkaa Varenkinperästä ja kulkee Vesisaaren, Vuorean ja Hamnepärin kautta. ¶
Informasuunipaikka  ¶
Laukkupuoli joka oon Varenkin saamelaismuseumin tykönä Kumataalissa (Komagdalen – Stuorrajohka) ¶
Kiiperi (Kiberg – Bierge), näyttely sisälä, auki juunikuusta kiini septemperikuuhun saakka ¶
Alotuspaikat  ¶
Kesälä:  ¶
Talvela:  ¶
Turisti-informasuuni  ¶
Vuorean komuuni  ¶
Vesisaaren komuuni  ¶
Paattivuonon komuuni  ¶
Unjárga/Uuniemen komuuni  ¶
Likheiset suojelualat  ¶
Makkaurhalvøyan luontoreservaatti, Barvikmyran ja Blodskytoddenin luontoreservaatti, Sonnijärven suojeluala, Kumalahen luontoreservaatti, Sarvisaaren luontoreservaatti, Ekrean luontoreservaatti, Uuniemen luontoreservaatti, Varenkinperän luontoreservaatti, Tenojoensuun luontoreservaatti  ¶
Hallitteminen ja valvominen  ¶
Staatin luononvalvominen: naturoppsyn.no/vadso / naturoppsyn.no/tana ¶
Lähätä SMS-mellingin tähän telefuuninumerhoon: ¶
Sivu 7   ¶
Elläimet & kasvit  ¶
Varenkinniemelä oon monta Arktisen, öystäsen Sibirin ja kans eteläisemitten aloitten lajia. Harvat lajit pärjäävä tässä kliimassa, mutta net jokka pystyvä siihen, oon spesialistit.  ¶
Naali  ¶
Naali pärjää eriliikasen hyvin arktisessa korkiavaaran kliimassa. Varenkissa oon olemassa pieni joukko naalia, joka oon yksi Norjan uhatuimista nisäelläimistä, ja Varenkinniemelä työtelhään sen etheen ette pelastethaan net harvat mikkä oon jäljelä. Toisin ko naalijoukot etelämpänä maassa, oon Varenkin naali siotumpi rannikkhoon. Sen ravintonna oon muun myötä meren elävät, mutta pittää olla kans hyvät sopulivuoet ette net saattava saaha peniköitä. ¶
Linnut  ¶
Varenkinniemi oon tärkiä ala usialle lintulajile, niin ko vesipääsky (fi), tunturikihu (fi), tunturikiuru (fi) ja pikkusirri (fi). Mettähanhi oon kansalistarhaan karaktäärilaji. Norjan issoin joukko mettähanhia oleskellee jänkissä. Tämä siirtolintu, jonka siipiväli oon 174 cm, oon norjalaisessa punasessa listassa. Jänkkäalat oon tärkiät kans muile lintulajile. Niistä yksi oon kovin uhattu kiljukka mitä sielä joskus saattaa nähä. ¶
Poronhoito  ¶
Kansalistaras passaa täyelisesti poroile mikkä oon kesälaitumilla. Kevväilä porotokat siirethään tänne, niin ette porot saattava kantaa ja syöhä ruuhoa ja yrttiä läpi kesän. Maikuussa ja juunikuussa syntyvä vasat, ja net elävä ensimäisen puoli vuotta täälä ennen ko net siirethään talvilaitumelle. Poronhoito oon suojelualan kaikista tähelisin elämänkeino. ¶
Kukat  ¶
Vyörimäaloissa ja joentörmitten karissa kasuaa harvinainen varenkinvalmu eli huippuvuortenunikko (fi). Yhessä sinirikon (fi) kans oon varenkinvalmu se kukka mailmassa joka kasuaa kaikista kauvimpanna pohjasessa. Altainkeltto (fi) oon yksi Norjan harvinaisimista kasvista. Kasvi pruukaa kasuta Aasiassa, ko taas Varenki oon aivan sen alan ulomaisimassa syrjässä missä kasvi löytyy. Kiini nykypäivhään saakka asiantuntijat uskothiin ette laji oli kuolu pois Norjassa. Koe kukat arktisessa mettärajassa Syltefjorddalenin luontoreservaatissa. Se oon yksi mailman pohjaisimmista lehtimettistä. ¶
Sivu 8   ¶
Kuva 1 (linnut ilmassa): ¶
Tunturikihu (fi) Köölin juurela (Skipskjølen – Bealjáidčearru). ¶
Kuva 2 (kukka): ¶
Varenkinvalmu tahi huippuvuortenunikko (fi). ¶
Kuva 3 (naali): ¶
Talvikarvanen naali. ¶
Kuva 4 (hanhi): ¶
Täälä oon Norjan issoin joukko mettähanhia. ¶
Sivu 9   ¶
Histooria ja kulttuuri  ¶
Peurat, kalarikkhaat vesiköt ja vuonot missä oli paljon meren nisäelläimiä, teki sen ette pyytökansat asetuthiin ensistä Varenkinniemheen. Nyt täälä oon sekä saamelaisen, norjalaisen ja kväänin kulttuurin vaikutus. Porola oon aina ollu suuri merkitys täälä – entisen aijan peuranpyyöstä kiini nykypäivän pohjassaamelaisheen poronhoithoon saakka.  ¶
Vanha pyytökulttuuri  ¶
Varenkinniemen vanhimat pyytömuistot oon vanheman kivikauen aijalta. Asumapaikoitten jäljet näkyvä sekä rannikolla ja vaarassa. Siihen aikhaan pyytömiehet rakenethiin elläinhautoja, ampumasijoja, kokoama-aitoja ja johattama-aitoja niin ette pyytää peuroja mikkä olthiin laitumella. Arvelhaan ette jahti oli tärkiä syy siihen ette peurat kaothiin 1600-luvula, ja aikaa myöten otti poronhoito yli. ¶
Asumapaikat Saamelainen pyytökansa siirtyi vuoenaijoitten tahissa. Kesälä het asuthiin joitten ja vesiköitten likelä sisämaassa, ko talvileirit puolestansa olthiin pitkin rannikkoa. 1900-luvula se tuli tavalisempi asua yhessä paikassa läpi koko vuoen, ja moni valitti sillon Uuniemen komuunin asumapaikaksi.  ¶
Varenkin kväänit  ¶
1700- ja 1800-luvula suomenkieliset siirtolaiset tulthiin Suomen pohjasista osista ja Ruottin pohjasöystäsistä osista Varenkhiin. Täälä oli runshaasti luononresyrsiä niin ko elläimiä, kaloja ja marjoja. Hilloitten kokoaminen oli tärkiä resyrsi Varenkin väele. Kväänit olthiin taitavat maapruukilaiset. Usiat jänkät niitethiin, niin ette saathiin ruan elläimille ja kans polttoturpheet. ¶
Sivu 10   ¶
Tervetulemaa tänne, ota vaarin luonosta  ¶
Tervetulemaa kansalistarhaasseen! Täälä saava sekä ihmiset ja elläimet sijan nauttia luonosta. Kansalistarhaat oon suojeltu luonto missä säilytethään elläimitten ja kasvitten monipuolisuutta. Met toivoma ette sie kans autat tässä, niin ette met kaikki saatama koota täältä mukkamuistoja kans tulevaisuuessa.  ¶
Jokamiehen oikeus. Sie saatat kävelä ja hihata missä haluat. Kansalistarhaassa ei ole merkittyjä polkuja. Muista kompassin. Ota pausin missä haluat. Sie saatat panna teltan ylös mihin haluat, niin kauvon ko se oon yli 150 metteeriä asutusta talosta tahi mökistä. Varenkinniemelä sie saatat koota marjoja, sieniä ja tavalisia kasvia omhaan käytthöön. Se oon tärkiä ette perustamma kasvista ja elläimistä, olletikki pesimä- ja kantama-aikana.  ¶
Kulttuurimuistot. Peuranpyytö jätti luonthoon jäljet joissa oon paljon histooriaa. Anna sen tähen kulttuurimuistot niin ko johattama-aiat, elläinhauat ja ampumasijat olla rauhassa, ja älä rakena uusia kivirovia.  ¶
Roskat. Muista koota omat roskat ja ota net myötä kothiin.  ¶
Nuotion saatat sytyttää 15. septemperikuun ja 15. aprillikuun välisennä aikana ja muutonki jos oon varma ette siitä ei syty palo. Piä vanhoja nuotiosijoja jokka oon vesiköitten varressa. Sie saatat ottaa luonosta polttopuita kaffinuotiota varten, jos tehet sen varovaisesti.  ¶
Jahti ja kalanpyytö. Kansalistarhaassa sie saatat jahata ja pyytää kallaa niin ko vaarassa muutoinki. Muista ette kansalistarhaan alassa A oon kieletty jahata 5. maikuun ja 9. septemperikuun välisennä aikana. Muista desinfiseerata ja puhistaa pyytöneuvot. Se ei ole luppaa pittää eläviä kaloja syöttönä. Älä vie elävää kallaa tahi märkiä pyytöneuvoja vesiköstä toisheen.  ¶
Koira kansalistarhaassa. Koira saapi rohki hyvin olla myötä mukala, mutta 1. aprillikuun ja 20. aukustikuun välisennä aikana hääyt pittää koiran kiini. Kansalistarhaan A-alassa hääyt pittää koiran nauhassa 20. aukustikuuta alkain ja kiini 9. septemperikuuta saakka. Sinula oon velvolisuus kulkia varola, niin ette otat vaarin elläimistä ja ihmisistä vuoen ympäri.  ¶
Motoriseerattu kulkuneuvo oon lähtökohtasesti kieletty kansalistarhaassa. Sie saatat kulkia skuutterilla joissaki aukinaisissa skuutterilatuoissa.  ¶
Vaattheet ja kamppheet. Sää saattaa hopusti muuttua. Kesälä saattaa olla lämmintä ja sininen taivas, mutta kans matalat temperatuurit ja paksu konto.  Sie hääyt itte arvela sään ja kelin, oman kunnon ja omat kyvyt, ja ottaa myötä passelit vaattheet ja kamppheet. Se ette kuljet vaarassa saattaa olla vaativaa. Mene mielelä mukale vaaraopphaan tahi paikalisen opphaan kans. Se oon turvalisempaa ja saat hyöylisiä tipsiä.  ¶
Hyvä plaana antaa hyviä mukkaelämyksiä!  ¶
Sivu 11 KARTTASIVU   ¶
Karttatieto Varenkinniemen kansalistaras  ¶
Tervetulemaa luonthoon  ¶
Tämä oon kartta jonka oon kehitetty merkkitavaralle Norjan kansalistarhaat. Kaikki norjalaiset suojelualat, henkkaamatta suojelukategoriasta, oon osa tästä merkkitavarasta. Nämät kartat oon kehitetty sen tieon pohjalta ette kunka suojeluallaa piethään ja mikkä alat oon herkät sille ette sielä käyhään. Tämä ei ole mukkakartta, mutta se antaa sinule ylinäkymän siitä tarjonasta mitä suojelualoissa oon, ja kans aloissa niitten ympärillä. ¶
Informasuunipaikka Varenkin Saamelainen Museumi – Várjjat Sámi Musea  ¶
Sie löyät hyvvää informasuunia kansalistarhaasta laukkupuolen tykönä mikä oon Varenkin Saamelaisen Museumin ulkopuolela Varenkinperässä. Mene mielelä kattomhaan meän kammia museuminalassa, linnunkattelusuojaa meren rannala, tahi käy kattomassa museumin unikkia näyttelyä. Sie saatat kans sytyttää valkian pannhuun ja lämmittää sinun niestan laukkupuolessa. ¶
Alotuspaikka Komagdalen – Stuorrajohka – Kumataali  ¶
Seittemen kilomeetterin jälkhiin sie tulet alotuspaikkhaan Kumataalhiin. Se vaihettellee kunka hyvässä kunnossa tiet oon. Se oon rohki hyvä jos biili oon korkia. Muutama sata meetteriä parkkeerinkipaikasta oon laukkupuoli ja nuotiosijat. Täälä sie saatat valittia ette alkaa mukan linjamökitten kautta tahi mennä lintupolkua myöten. ¶
Alotuspaikka Ordo – Oarddajávre – Ortojärvi  ¶
Ortojärven mökitten vieressä oon parkkeerinkipaikka, informasuunipaikka kansalistarhaasta ja laukkupuoli mikä oon nuotiosijan vieressä. Jos sie haluat käyä kansalistarhaassa, hääyt tavalisesti kaalata Sylttivuononjoen yli. Täältä sie saatat tutkia kansalistarhaan vestapuoliset osat. ¶
Alotuspaikka Nattfjelldalen – Idjaavže  ¶
Täälä sie saatat parkkeerata ko menet mukan Nattfjelldalenhiin. Aukia maisema ja ahas lakso minkä jäätikön vesi oon luonu, oon mahtava kokemus. ¶
Informasuunipaikka Kiberg – Bierge – Kiiperi  ¶
Kiiperissä löytyy näyttely mikä oon sisälä, ja informasuuni kansalistarhaasta. Täälä saatat opastua Varenkin maisemhaan. Alala oon ulkohyysikkä ja istumapaikkoja, ja rannala oon laukkupuoli mistä oon näkymä merele. Täälä sie saatat syöhä oman niestan. ¶
Sivu 11. Karttasymbooli ¶
Oversatt til kvensk: Kainun institutti-Kvensk institutt/ Pirjo Paavalniemi ¶
07.01.2010 ¶
Kvääni:  ¶
Poiminttoi oon Alf Nilsen-Børsskogin (1928) toinen poeemikirja. Kirjan poeemiissa hän tullee takasin Pyssyjokheen, kväänikylhään, missä hän oon kasunu ylös. Hänen ensimäinen poeemikirja Muistoin maila oon annettu ulos vuona 2008. Børsskog oon kirjoittannu kans ensimäiset kvääninkieliset romaanit Kuosuvaaran takana ( 2004) ja Aittiruto (2007). Børsskog oon työtely opettajana, ja hän alkoi kirjoittamhaan sen jälkheen ko täytti 70 vuotta.  ¶
Børsskog kirjoittaa sekä proosaa ja poeemiita. Børsskogin nuoruuđessa käythiin Norjassa sottaa, ja sillon katosi paljon kvääniin materiaalii ja kulttuurii. Alf kirjoittaa poeemiissa kvääniin histooriasta ja kväänin kielestä. Niissä oon kans lämpimmii lapsuuđen muistoi. Kväänin kieli oon uhattu minoriteettikieli Norjassa. Ämmänkukka, mikä oon poeemikirjan kuoressa, voi kassuut missä vain. ¶
Poiminttoi oon ensimäinen kirja, minkä Kainun institutti anttaa ulos. Tämän vuođen aikana institutti anttaa ulos vielä kaksi muuta Børsskogin poeemikirjaa.  ¶
Halti nasjonalparksenter AS  ¶
Oversatt til kvensk: Kainun institutti - Kvensk institutt/ Pirjo Paavalniemi 21.06.2012 ¶
Ovi Raishiin ¶
Tämä rustinki oon yhtheistyötoimi, jossa oon myötä Haltiin kansalistarhaan sentteri, Norveg AS, Luononhallintadirektoraatti, Tromssan fylkinkomuuni, Raisin komuuni, Staatin luononvalvonta, Tromssan maaherra ja Staatinmettä. ¶
Rustingin vanhiiman osan oon rakentannu Norveg AS vuosina 1998-2002. Uusi ala ja uuet hytät oon rakenettu vuosina 2011-2012. ¶
Haltiin kansalistarhaan sentterillä oon eesvastaus paikan toiminasta ja kehittämisestä. ¶
Täälä met halluuma anttaat informašuunii, tiettoo, palveluu ja kokemuksii kaikile jokka käyhään Raisinvankassa ja Raisin kansalistarhaassa. ¶
Meän tunnussanat oon: ¶
"Zits" ja "Viivi ja Wagner"  ¶
Oversatt til kvensk: Kainun institutti - Kvensk institutt / Pirjo Paavalniemi 25.01.2012 ¶
Heti met saatama lukkeet amerikkalaista kuvaraittoo Zits ja suomalaista Viivii ja Wagnerii kväänin eli kainun kielelä. Aviisi Ruijan Kaiku alkkaa julkaisemhaan näitä kahta kuvaraittoo, ja Kainun institutti kääntää repliikit kväänin kielele. Enämen tiettoo Viivistä ja Wagnerista löyttyy Wikipediasta.  ¶
Rakas hääpari, ¶
(Hääparin nimet): ¶
Tet oletta tulheet tänne tääpänä vihittäväksi avioliitthoon. Mie halluun teile muistuttaat kunka iso ja tärkkee assii se oon ko kaksi ihmistä päättää elläät avioliitossa. Naimala tet luppaatta kuuluut yhtheen ja tukkeet toinen toista elämän hyvissä ja pahoissa päivissä, myötä- ja vastoinkäymisissä. ¶
Tet luppaatta kuitenki enämenki: ¶
Avioliitossa tet luppaatta rakkautta ja uskolisuutta toinen toisele. Se oon kaikkiin vaikkein luppaus minkä ihminen saattaa anttaat toisele ihmiselle, ette luppaa rakastaat toista kiini elämän lopphuun saakka. Se kaippaa ette tet panetta yhtheiselämälle korkkeet moolit, ja ette tet rehelisesti freistaatta sauttaat näitä moolii, tääpänä ja tulleevaisuuđessa. ¶
Sen tet tääpänä luppaatta toinen toisele. ¶
Ko menettä naimishiin, teistä tullee yksi, mutta kuitenki tet samala aina oletta kaksi ittenäistä ja samanarvosta ihmistä. Siinä ei ole ristiriittaa ette yheltä puolelta ihmisillä oon rakkhaus ja yhtheenkuuluvuus ja samala vaphaus ja ittenäisyys. Rakkhaus oon kansa sitä ette ihmiset kunnioitethaan/kunnioittaavat ja piethään/pittäävät toinen toista arvossa. ¶
Minula oon oikeus, mutta lain jälkhiin kansa velvolisuus, varmistaat ette tet rehelisin syđämin aijotta elläät antamanna luppauksen jälkhiin. ¶
Ja nyt: ¶
Mie kysyn nyt sinulta (vaimon / nuoreman ihmisen nimi): ¶
Tahđotko sie ottaat tämän (miehen / vanheman ihmisen nimi):n sinun aviokumppaniksi? ¶
Vielä mie kysyn sinulta (miehen / vanheman ihmisen nimi): ¶
Tahđotko sie ottaat tämän (vaimon / nuoreman ihmisen nimi):n sinun aviokumppaniksi? ¶
Ko tet nyt, tođistajiitten paikala ollessa, oletta toinen toisele luvanheet elläät avioliittossa, mie näin julistan teiđät oikkeiksi aviokumppaniksi. ¶
STATUS KVÄÄNIN KIRJAKIELEN KEHITYSTYÖSSÄ ¶
"Oonhan meilä vielä kieli" ¶
Kväänin kielitinka ja Kainun institutti halvaava jakkaa tietoa kväänin kirjakielen kehityksestä. ¶
Aukustikuun 2011 aikana met julkaisema informašuunihäftin, missä met muistelemma kväänin kielen normeeringistä. Häftin lähätethään kouluile, institušuuneile, komuuneille, läänin- eli fylkinkomuuneille ja departementile. ¶
Samhaan aikhaan met alama tekemhään semmoista grammatiikkiväršuunia, joka oon tarkoitettu kaikitten käytthöön, mutta eriliikaisesti sitä voi käyttää kouluissa ja kurseila. ¶
Sitte ko tämä grammatiikkiväršuuni oon julkaistu, niin met olema tulheet jo sen verran pitkäle, ette kokonainen ja laajempi grammatiikki alkaa olla valmis. Sen met sitte viimeistelemä ja laitama institutin nettilaijale kaikitten käytthöön. Tämä tapahtuu suunitelman mukhaan kevhäälä 2012. ¶
Tämän jälkhiin aikova kielitinka ja institutti työtelä kvääninkielisten sanoitten kans, eli sananrakenuksen ja sanapuohin kans. Met piämä rohki tärkeänä sitä, ette kaikki kväänin alat saatettais olla myötä tässä työssä. Enämen tietoa tästä tullee vielä hiljemin. ¶
Ystävällisin tervheisin ¶
Kväänin kielitingan ja Kainun institutin puolesta ¶
Kainun institutin johtaaja ¶
“Oonhan meilä vielä kieli” ¶
Oversatt til kvensk: Kainun institutti-Kvensk institutt/ Pirjo Paavalniemi 21.07.2011 ¶
Yhistyksen johtaajan tervheiset ¶
2. maikuuta vuona 1920 perustethiin Finmarkun jalkapalloyhistyksen. Ensi esimies oli vuorealainen Trygve Lund. Ko jalkapallofylkin jajethiin 1930-luvula, saathiin öystä-, keski- ja vestapuolet oman yhistyksen. Vuona 1985 panthiin nämät yhistykset taas yhtheen. Viimi sajan vuojen aikana oon tuhannet kampit pelattu ja sajattuhanet pallot potkittu moolhiin. ¶
Tapattumat meän histuuriissa, niin ko sota, pakkoevakueerinki, fylkin polttaminen ja nyt koronasituasjuuni, oon olheet vastukset jalkapallole ja sportile koko fylkissä. Jubileumivuona hääymä jatkaat sen lujan yhtheenpion, ylppeyen ja sportti-ilon mikkä läpi aijat oon färjänheet yhistyksen, klubit ja paikalissamfynnit Finmarkussa. Se viepi meän jammisti etheenkäsin. Vastukset oon tyhä tapattumat mikkä saajhaan meän laittamhaan uussii moolii jalkapalloo varten, mikä merkittee niin paljon meile kaikile. ¶
Perustamisesta kiini sotavuoshiin saakka Finmarkun jalkapalloklubit tehthiin ittensä näkkyyviksi pohjaisnorjalaisessa cupissa. Saima meän ensi pohjaisnorjalaisen seeriämestarin vuona 1968 ko IL Stein voitti 3-1 yli Bodø/Glimtin Bodøssä. Porsanger ILin vaimot tulthiin Futsalin norjanmestarit vuona 2017. Lyhykäisissä periuudiissa olema kans olheet myötä korkkeimalla tasala Alta IFin kans (miehet) ja BULin kans (vaimot) ensimäisessä divisjuunissa. Finmarkun Jalkapalloyhistys oon amatööriyhistys. Se ei ole koskhaan estäny meän lähättämästä korkkeiman tasan pellaajiita sekä klubi- ja maatiimile, ikämäärätystä seenioorille. Saima kans jalkapallon olympialaisen mestarin Sydneyissä OLin alla vuona 2000, hammerfestilaisen Christine Bøe Jensenin. ¶
Finmarkussa se jalkapallo oon yli 100 vuotta ollu tärkkee areena ette luoja sosiaalista yhtheyttä, turvalista ylöskassuumismiljöötä ja elläävii paikalissamfynniita koko Finmarkussa. Tähän oon annettu elämänvoimaa meän asumahaluprosjektin kautta. Asumahaluprosjekti oon meän jubileumiskenkki meän ellääville pikku- ja isoile paikalissamfynniile. ¶
Onnee 100 vuojen kans Finmarkun Jalkapalloyhistyksele – ja koko Finmarkun jalkapalloperheele. ¶
Oversatt til kvensk: Kainun institutti - Kvensk institutt / Pirjo Paavalniemi 04.02.2013 ¶
Pohjaisen ihmissii 2013  ¶
Tämän vuođen Pohjaisen ihmissii - Davvi olbmot - Mennesker i Nord -kuvakalenterin temana oon merisaamen ja kväänin kieli ja kulttuuri. Luje enämen  ¶
Kalenterin voit tilata täältä: post@kvenskinstitutt.no. Kalenterin formaatti oon A4 ja siinä oon 28 sivvuu. Hinta 10.- ¶
Häfti kväänin eli kainun kielen grammati i kistä  ¶
Häftissä  muistelhaan lyhykäisesti niistä päätöksistä, joita kväänin kielitinka oon tehny. Tämä häfti oon tarkoitettu kaikile jokka haluthaan käyttäät kväänin eli kainun kieltä, ja siinä muistelhaan kväänin kirjakielestä ja grammatiikistä. ¶
Häftin voit tilata täältä: post@kvenskinstitutt.no. Häftin formaatti oon A4 ja siinä oon 16 sivvuu. Hinta 50.- ¶
Pohjaisen ihmissii 2012  ¶
Pohjaisen ihmissii - Davvi olbmot - Mennesker i Nord -kuvakalenterin teema oon kvääniin ja merisaamelaisten kulttuuri, ja siinä esitelhään konstintekkiijöitä. Merisaamen tietosentteri ja Kainun institutti oon tehneet kalenterin. ¶
Kalenterin voit ostaat täältä: Kainun institutti ja Merisaamen tietosentteri / Mearrasámi diehtoguovddáš / Sjøsamisk kompetansesenter. Kalenterin voit tilata kans täältä: post@kvenskinstitutt.no. Hinta 100.- ¶
Pohjaisen ihmissii 2012  ¶
Kainun reseptii  ¶
Häftissä Kainun reseptii oon perintheissii ruokareseptii joita oon käytetty Pyssyjovessa. Reseptit muistelhaan kans kvääniin kulttuurista. Kainun institutin kieli- ja kulttuurityöntekkiijä Karin Larsen oon kovonu reseptit. Häftin formaatti oon A5 ja siinä oon 16 sivvuu. ¶
Kainun institutti oon julkaissu häftin, ja sen voit tilata täältä: post@kvenskinstitutt.no. Hinta 50.- ¶
Kainun reseptii  ¶
Kväänin kieli - histooria ja nykyaika  ¶
Kvensk språk - historie og nåtid oon tarkoitettu kaikile kväänin- ja suomen kielen opettajille. Häftissä muistelhaan kväänin eli kainun kielen tavustasta ja nykyaijan tilasta. ¶
Häftin voit tilata täältä: post @ kvenskinstitutt.no. Häftin formaatti oon A4 ja siinä oon 20 sivvuu. Hinta 30.- ¶
Sana-aitta  ¶
Vappu Inkeri Pyykkö oon tehny tämän elektroonisen Sana-aitan, mikä kuuluu Alf Nilsen-Børsskogin kirjoihin ”Kuosuvaaran takana” ja ”Aittiruto”. Sanalistassa oon sannoi, ihmissii, paikannimmii ja fraassii joita oon käytetty kirjoissa. Sie saatat lastata fiilin pdf-formaatissa täältä: http://www.kvenskinstitutt.no/sites/default/files/Sana-aitta.pdf ¶
Sana-aitta  ¶
"Kuka mie olen?"  ¶
"Kuka mie olen?" oon yhtheistyöprošekti jossa oon myötä kuusi 16-21 -vuotiasta nuorta Norjasta ja kuusi nuorta Venäjän Karjalasta. Septemperikuussa 2012 oon norjalaiset kulttuuripäivät Petroskoissa. Kulttuuripäivitten aikana järjestethään työpajan jossa kvääninuoret tekevä näyttämäpelin yhessä karjalaisten nuoritten kans. ¶
Prošektin järjestäjinä oon Kainun institutti ja Kansoittenvälinen nuorisoklubi Solveig Petroskoissa, Venäjän Karjalassa, ja sen totteutethaan 14.-21.09.2012. ¶
Prošektin avula haluama tua esile sekä kväänitten ja karjalaisten minoriteettikulttuuria ja lua ymmärystä toistema suomalais-ugrilaisesta kielestä ja kulttuurista. Samala haluama rakentaa yhtheyen nuoritten ja kulttuurilaitosten välilä yli norjalais-venäläisen rajan. Nuoret tekevä näyttämäpelin itte, ja ammattiohjaajat ja -muusikot Norjasta ja Venäjältä avittava heitä. Näyttämäpelin nimi oon "Kuka mie olen?", ja se muistelee identiteetistä. ¶
Näyttämäpelin esitethään tuorestaina 20.09.12 klo 17.00 Petroskoin Kansalisteatterin pienelä seenilä. ¶
Tervettulemaa! ¶
Ystävälisin tervheisin ¶
Kaisa ¶
Mvh. Kaisa ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Medialle ¶
Tiet Ruijhaan - Veiene til Ruija - Roads to Ruija ¶
Tiet Ruijhaan oon näyttely, mikä kulkee entisten Ruijhaan siirtyjitten jäljilä Jäämeren rannoile, kiini Pohjais-Tromsshaan ja Finmarkkhuun saakka. Näyttely avathiin 2. aprillikuuta ja se päättyy Varenkhiin vuona 2012. ¶
Näyttely Tiet Ruijhaan muistelee siitä, kunka suomenkieliset kväänit siirythiin Norjan arktisille rannoile eli Ruijhaan. Näyttelyn historialinen materiaali oon kerätty Suomesta, Ruottista ja Norjasta.  ¶
Näyttelyssä met matkustamma kahen nuoren - Sofian/Sofien ja Matin/Mattiaksen - kans Tornionlaaksosta Tromsshaan ja Pohjais-Suomesta Varenkhiin, Finmarkkhuun. Nämät olthiin net kaksi pääväylää, mitä myöten ihmiset entisheen aikhaan siirythiin Ruijhaan. Näyttelyssä nuoret kuvvailhaan heän matkaa, matkan kokemuksia, ja mitä heile tapattuu Ruijassa. ¶
Näyttely muistelee maastasiirtymisen historian ja alkupörän Suomessa ja Ruottissa. Opastumma kans niihin tärkeimphiin Pohjais-Norjan paikhoin, mihiin ihmiset siirythiin. Näyttelyssä oon usseita eri teemoja: miksi ja kunka ihmiset siirythiin; mitä materiaalista ja ei-materiaalista kulttuuria heilä oli myötä; mitä taitoja heilä oli myötä; mitä het löyethiin ko het saavuthiin Ruijhaan. ¶
Näyttelyssä oon myös interaktiivisia pelejä. Pelitten avula opastumma näyttelyn historialisheen materiaalhiin. Samala se pannee meät hunteeramhaan, ette mitä kokemuksia ja ajatuksia meilä ittelä oon maastasiirtymisestä, ja mitä eroja tahi yhtheistä oon kväänitten historialisella siirtymisellä ja tämän päivän siirtymisellä Pohjaismaissa. Tätä teemaa käsitelhään enämen siinä lisämateriaalissa, mikä oon tarkotettu kouluja varten. ¶
Varengin museo oon laittanu alule näyttelyprojektin vuona 2007, ja se oon ollu kans administratiivinen johtaaja tässä projektissa. ¶
Nämät oon olheet myötä tekemässä näyttelyä: ¶
Nämät oon avittanheet näyttelyn tekemistä rahala: ¶
Näyttelyn tuottaja eli produsentti oon Expology Tukholmasta. Ensimäisen designin oon tehny LPO arkitekter Oslosta. ¶
Näyttelyn avathaan Luulajassa 02.04.2011. Seuraavan kahen vuen aikana näyttely kiertää Suomessa, Ruottissa ja Norjassa, yhtheensä kuuessatoista eri paikassa. Se kulkee sitä sammaa ruuttaa ko mitä kväänit entisheen aikhaan kuljethiin, ja se päättyy lopulta Varengin musehoon. Näyttelystä oon kans digitaalinen värsuuni kouluja varten. ¶
Lissää tietoa sie saat täältä: ¶
Morien Rees, Varengin museo ¶
Email morien.rees@varangermuseum.no  ¶
Tel +47 45 48 72 95 ¶
+47 47 27 46 72 ¶
Pyssyjoki 01.09.2010 ¶
Älä unheeta minnuu  ¶
Korrui tien varrela  ¶
Kvää niki rjaili i ja Alf Nilsen-Børsskog (1928) oon kirjo i ttannu kaksi uutta poeemikirj aa Älä unheeta minnuu ja Korrui tien varrela . Älä unheeta minnuu -kirja oon saanu nimen kukasta, jota monissa kielissä kuttuthaan nimelä ”Älä unheeta minnuu” (Myosotis silvatica) . Kukkasymbolikkii oon kans poeemikirjassa Korrui tien varrela , jossa kukat oon niin ko korrui tien varrela. Tänä vuona tuli kans ulos Børsskogin poeemikirja Poiminttoi . Kainun institutti oon antanu ulos kaikki kirjat.  ¶
Alf Nilsen-Børsskog oon kirjoittannu mailman ensimäisen kvääninkielisen romaanin Kuosuvaaran takana ( 2004) . Vuona 2007 tuli ulos kirja Aittiruto . Nämät kirjat kuuluthaan Elämän jatko- kirjasarjhaan, mitä Børsskog oon kirjoittamassa. Hänen ensimäinen poeemikirja Muistoin maila tuli ulos vuona 2008.  ¶
Børsskog oon työtely opettajana, ja hän alko kirjoittamhaan sen jälkheen ko täytti 70 vuotta. Hän oon kirjoittannu jo monta uutta kirjaa. Mutta kaikila kirjailiijoila, jokka kirjoitethaan minoriteettikielelä, oon sama probleemi: tekstii oon vaikkee saaha kirjaksi. Sen tähen Kainun institutti, mikä sijaittee Børsskogin kotikylässä, anttaa ulos hänen kirjoi. Samala Kainun institutti halluu työtelä sen eestä, ette ihmiset saatethaan lukkeet enämen kvääninkielissii kirjoi. ¶
Lis sää tiettoo :  ¶
Kainun institutti - Kvensk institutt oon kväänin kielen ja kulttuurin kansalinen sentteri. Institutti saa peruskuurttoo Kulttuuri- ja kirkkodeparttimentiltä. Institutin kansalinen tehtävä oon johtaat kväänin kieliraattii ja anttaat ulos tiettoo kväänin kielestä ja kulttuurista. Lisäksi institutin tehtävännä oon kehittäät ja dokumenteerata kväänin kieltä ja kulttuurii. Institutti alotti toiminan vuona 2007. ¶
Kainun institutti: Lydutstilling, kvensk, samisk, finsk, norsk ¶
Oversatt til kvensk og samisk: Kainun institutti-Kvensk institutt/ Pirjo Paavalniemi 2010 ¶
Kvensk: ¶
Hyvvää päivää!  ¶
Tervettulemaa ääninäyttelhyyn! Tämä näyttely muistelee kväänitten histuuriasta ja elämästä. Ensistä opit muutaman sanan kväänin kieltä: Hyvvää päivää. Näyttelyn muut äänet muistelhaan kväänitten tradittiista, nääringistä ja elämästä pohjalassa. ¶
Sitä kuulee monasti sanottavan, ette kväänit oon vaitonainen kansa. Sen tähen tässä ääninäyttelyssä kuuluu kväänitten oma ääni, ja kväänit itte muistelhaan omasta elämästä ja histuuriasta. Pyssyjoven Festisalissa oon hyvä akustikki, ja konserttisali oonki yksi Ruijan parhaimppii. Siksi ääninäyttely passaaki rohki hyvin justhiin tähhään salhiin. ¶
Toppaa sieki hetken, ja anna ittelesti aikkaa. Kuuntele! ¶
Ääninäyttelyn oon suunitellu ja tehny Anstein Mikkelsen yhessä Kainun institutin kansa. ¶
“Täälä, -ja pikkusen tuolaki . ..”  ¶
Fotonäyttely ¶
Pressemellinki 5.7.2011  ¶
Kainun institutila oon ilo esitellä tämän vuen kesänäyttelyssä Almar Paulsenin (1939) valokuvia. Paulsen oon kvääni ja luontokuvvaaja. Tähään näyttelhyyn hän oon valinu 38 värikuvvaa, jotka hän oon kuvanu viimi vuosikymmenitten aikana. Paulsen oon ottanu kuvia omassa kotikomuunissa Porsangissa ja muuala Finmarkussa. Muutampi kuva oon ulkomaan matkalta. Näyttelyssä oon kans lapsile tarkotettuja kuvia linnuista ja elläimistä. ¶
Paulsen oon ottanu tuhansia kuvia. Hänen kuvat Porsangista tunnethaan hyvin, ja niitä käytethään paljon eri paikoissa. Paulsen oon julkassu kaks fotokirjaa yhessä filmintekijän Anstein Mikkelsenin kans, Arktisk lys - Arctic light (2007) ja Porsangerfjorden: En Arktisk Oase (1995).  ¶
Näyttelyn avathaan Kainun institutissa, Pyssyjovessa 4.juulikuuta. Näyttely oon auki 31.aukustikuuta saakka arkipäivinä kello 9-15. ¶
Tervettulemaa!  ¶
Terve t tulemaa! Velkommen!  ¶
Kontaktit/ Kontaktinfo: ¶
Kvensk samarbeidsråd v/ Halti kvenkultursenter ¶
Oversatt til kvensk: Kainun institutti - Kvensk institutt / Pirjo Paavalniemi 07.06.2012 ¶
KVÄÄNIN KIELEN JA KULTTUURIN KEHITTÄMISEN ETHEEN ¶
Kväänin yhtheistyöraatin puolesta ... ¶
Facebook in käytetyimät sanat kväänin eli kainun kielelä  ¶
Facebookin käytetyimät sanat ja toiminot oon nyt käänetty kväänin eli kainun kielele. Tämä oon ollu maholista vähemistökielitten käänösprošektin avula. Monet vähemistökielet, niin ko kväänin kieli, ei kuulu niitten 100 viralisen Facebook-kielen joukkhoon. ¶
Jotta voit käyttää Facebookia kväänin kielelä, sie tarvittet vasituisen skriptin joka tekkee muutoksia nettisivula. Skriptin asenat netinlukijhaan ja se vaihettaa Facebookin norjan- eli ruijankieliset sanat kväänin kielele. ¶
Kainun institutti - Kvensk institutt oon kääntäny 200 tärkeintä sannaa ja toimintoa tätä skriptiä varten . Sanat oon käänetty kahele eri variantile: Kvääni/Kainu (öystä) ja Kvääni/Kainu (vesta) . Sie saatat valita kumpaa varianttia käytät. Pääkielenä oon Norsk (bokmål).  ¶
Käänösfiilin asen us  ¶
Tästä löyät neuvot kunka asenat skriptin Chrome- ja Firefox-netinlukijhaan. Skripti toimii parhaiten Chrome-netinlukijassa. Chromen asenat helposti, ja sitä oon nopea ja helppo käyttää. ¶
Chrome  ¶
Valitte tältä sivulta sen variantin jonka haluat asentaa: ¶
https://github.com/kscanne/secwepemc-facebook/blob/master/INSTALL.textile  ¶
Valitte ensin Chrome-linkin jotta pääset sivule Chrome Web Store. Klikkaa sitte sinistä - knappia, mikä oon ylhäälä oikealla. ¶
Greasemonkey-skripti oon netinlukijan lisäosa, joka tekkee muutoksia nettisivuile ennen ko net näkyvä käyttäjälle. Skriptin asenat klikkaamalla tätä fiiliä: https://addons.mozilla.org/en-US/firefox/addon/greasemonkey/  ¶
Valitte tältä sivulta sen variantin jonka haluat asentaa: ¶
https://github.com/kscanne/secwepemc-facebook/blob/master/INSTALL.textile  ¶
Asena skriptin ja valitte sitte Facebookin pääkieleksi tämän: Norsk (bokmål). Net sanat, joita ei ole vielä käänetty kvääniksi, näkyvä silloin norjaksi eli ruijaksi. ¶
Facebookissa tahtuu koko aijan muutoksia. Sen tähen jokku käänökset saattava muutamisti näkyä tyhä ruijaksi eli norjaksi.  ¶
Käänöksiä jo yli 30 vähemistökielelä  ¶
Kanadalainen Neskie Manuel aloitti tämän prošektin siksi ko hän halusi kääntää Facebookin hänen omale First Nations-kielele, Secwepemctsínille. Neskie Manuel kuoli viimi vuona, ja professori Kevin Scannell halusi kunnioittaa hänen muistoa ja jatkoi prošektia. Hän muutti skriptiä niin, ette se toimii kaikila kielilä, ja hän oon tehny skriptin kans kväänin kieliväršuunia varten. ¶
Facebookin käyttäminen kväänin kielelä voi antaa monipuolisen kielikokemuksen, ja samala opit monta uutta sannaa. ¶
Nyt oon jo yli kolmekymmentä vähemistökieltä saanheet oman käänöksen. Monet näistä kielistä oon uhattuja kieliä: https://github.com/kscanne/secwepemc-facebook/blob/master/LINGUAS .  ¶
Met lähätämmä suuren kiitoksen Kevin Scannellile Amerikkhaan, ko hän oon työtely vähemistökielitten ja uusien medioitten etheen. ¶
Kainun institutti Facebookissa . Ota kontaktin : www.facebook.com/Kvenskinstitutt  ¶
Chrome  ¶
Kontakt oss på Facebook : www.facebook.com/Kvenskinstitutt  ¶
Oversatt til kvensk av Kainun institutti - Kvensk institutt 01.02.2018 / Pirjo Paavalniemi ¶
NORSK ¶
KVENSK ¶
Kaikki kulttuurit tarvithaan symbooliita, eriliikaisesti net mikkä oon uhatut. ¶
Kväänipuku oon tärkkee. Ko kirjailiija Reidun Mellem oli Ruijan Kveeniliiton johtaaja, oli hän myötä luomassa sen. ¶
Olis pitäny olla semmoinen inspeksjuuniluukka parrassa. ¶
Älä laske parttaa, ko silloin kattoo tästä näkymä… ¶
”Kerran lapsena minule tuli kaunis uni. ¶
Yhtenä varhaisenna aamuna seisoi Jumala siljola ja aikoi nouttaat jonku. Nouttaat minun. ¶
Ja met kävelimmä kosteessa heinässä kentän yli, mettätietä pitkin, kiikuima rinnettä ylös kohti vaaraa. ¶
Aurinko paistoi, oli kukkii, linnut virrelthiin ja lehet heiluthiin mettän koivuissa sielä kotona. Met olima tielä taivhaasseen. ¶
Hiljemin mie olen oppinu, ette tie taivhaasseen käypi monele justhiinsa lapsuuen mettän läpi”. ¶
«Armon lapset, kaikki täälä, pankkaa pois jo murheenne. Ei oo syytä surhuun meilä, kallis oonpi onneme.» ¶
Mie sain ensimäisen kerran kväänin oppitiiman, minkä mie muistan, minun faarin sylissä. ¶
Mie muistan ette ko olin kahen tahi kolmen vuotinen, mie istuin hänen sylissä. Siitä mie tykkäsin kovasti. ¶
Hän opetti mulle sormiin nimet. Silloin het vielä laulethiin kväänin virssii kokkouksissa. ¶
Minun muori oli ymmärtänny, ette mie tykkäsin laulaat, ja hän opetti minule virren ”Armon lapset kaikki täälä.” ¶
«Armon lapset, kaikki täälä, pankkaa pois jo murheenne. Ei oo syytä surhuun meilä, kallis oonpi onneme.» ¶
Aijemin ei ollu yhtheistä kväänipukkuu. ¶
Sen tähen luothiin puvun jossa näkkyy Suomen, Ruottin Tornionlakson ja Pohjais-Norjan pukutradisjuunit.  Sen lanseerathiin vuona 2001. ¶
Else Olsen oon yksi niistä harvoista kekkä saatethaan neuloot kväänipuvun. ¶
Hän jakkaa tiettoo etheenkäsin kursilaisile Finmarkussa. ¶
Niin ko tässä saatat klipata tyhä pykälän saumhaan. ¶
Mie aijoin klipata nämät ensistä ja sitte panen net merkit tähän. ¶
Yksi pykälä oon nokko. ¶
Reidun oon kirjoittannu monta kirjaa. ¶
Ensimäinen kirja muistelee lestadionismin ympäri. ¶
Toisen nimi oon «Ei hiva tøtta.» ¶
Viimi kirja muistelee kväänihistoorian ympäri läpitte 500 vuoen aijan. ¶
Siinä mie muistelen kymmenessä kapittelissa kuinka se oli silloin ko net tulthiin, ¶
mitä net alethiin tekemhään, kuinka heän otethiin vasthaan, ¶
ja kuinka kaikki muuttui ko net ei olheet ennää niin toivotut täälä, ¶
ko kväänit alethiin olla vaara staatile. ¶
Yykeänperä oli lähtökohta Arthur Ratkesin artikkeliissa Morgenbladet-aviisissa vuona 1935, ja kans kirjassa . ¶
Ihmiset kekkä olthiin myötä Lappo-liikkheessä Suomessa, meinathiin ette kaikki alat missä puhuthiin suomee, hääythään tulla osaksi Suur-Suomee. ¶
Kans Etelä-Norjassa asuthaan ihmissii keilä oon suomalaiset juuret. ¶
Suomalaismettät ulotuthaan Ruottin rajalta läntheen käsin. ¶
Reidunin äijälä, Ågela, oon juuret sielä. ¶
Anton-äijinäiji muisteli kerran, ko mie olin lapsi varsin soan jälkhiin, ette jokku meän ihmisistä oon Suomesta pois. ¶
Het työtelhään rauan kans, mutta het ei ole rauttiit. Het tulhaan paikasta, minkä nimi oon Lautarampi, muisteli hän. ¶
Sitä ei löytyny kartasta. ¶
Mie opastuin yhtheen suomalaisheen, ja hän sanoi ette tässä nimessä oon kaksi konsonanttii vaihettannu paikan. ¶
Niin ette Lautarampi oonki ollu Rautalampi. ¶
Autanko sinnuu knappiin kans, vai? ¶
Joo, sie hääyt auttaat. ¶
Reidunista tuli Ruijan Kveeniliiton johtaaja vuona 1997. ¶
Ymmärys norjalaisesta minoriteettikansasta ei aina ole ollu yhtä hyvä. ¶
Emmä met pitänheet uskoot ette saisima jammisti vastauksii, mutta niitä saattoi tulla kuitenki muutamisti. ¶
Mie muistan kerran ko olima lähättänheet rahasööknaadin johonki organsasjuunhiin Oslossa, ko piti söökätä ko emmä saanheet mithään staatilta. ¶
Mie sain vastauksen, ja siinä seisoi ette , eli kvääniksi Myllyitten liitole. ¶
Niin paljon het tiethiin kvääniistä! ¶
Sekä Reidun ja Åge oon raavhaassa ijässä studeeranheet suomen kieltä Suomessa. ¶
Mie sain kuula, ette mie en koskhaan tulis oppimhaan kunnon suomee, ko aloin liian hiljain. ¶
Sie hääyt alkkaat ennen ko olet neljevuotinen. ¶
Mie saatan unistella, ette olen Suomessa, mie näjen kasvoita ja heän, kenen kans mie puhun. ¶
Net oon ihmiset kekkä olen tuntenu. ¶
Mutta nämät minun unet ei ole koskhaan tekstattu suomeksi. ¶
Uusi symbooli vanhaata kulttuurii varten, mikä oon syvästi tarttunu Reidunin ja monen muunki sielhuun. ¶
Met olema hirmu tytyväiset sen kans, ja saama niin hyvvää takaisinmellinkkiitä ihmisiltä, kekkä ei ole nähnheet tätä pukkuu aijemin. ¶
Het nähhään varsin ette se oon vähäisen erikoinen ja ette siinä oon jotaki ekstraa.  Se oon hyvä kuula, ko sehän stemmaaki. ¶
Tyyrhiit oon päivät täälä. ¶
Aamukaffikuppi voksituukin päälä, ¶
klasin ulkopuolela – lakso, vaarat, vuono, niin ko ilo kasvoitten eessä. ¶
Minun silmät tarvithaan nämät luokat. ¶
Jalat tarvithaan nämät käimätiet, likelä huonetta minkä rakensin omin käsin. ¶
Lapset juoksenelthiin yli laattiitten täälä, het tierathiin ja naurethiin, het, kekkä nyt nouethaan minun kaupunkhiin, ¶
nyt, mie olen vanhaa ja yksin. ¶
NORSK ¶
KVENSK ¶
Met olema Raisissa, Tromssassa. ¶
Se oon marsikuun loppupuoli. ¶
Bente kasus ylös puunatyttärennä Løtenissä, Hedmarkissa. ¶
Hänelä oli kova halu oppiit kielii, ja jälkhiin ko hän oli ottanu keskifaakin norjan-, tyskän- ja suomen kielissä Oslossa, otti hän pääfaakin suomen kielessä Tromssassa. ¶
Hän alkoi työtelä opettaajana Raisissa. ¶
Seinässä oon ikkuna, aukaise sen. ¶
Se mikä oon hyvä ko lämmittää savvusaunaa, oon se ette saatat polttaat tupakkaa, eikä kukhaan… ¶
Hyvä, Gunhild! ¶
Ja sitte hääyt viskata tuohon syämen pääle, se vähän iso kivi jossa oon ymmyräinen reikä. ¶
Bente oon kirjoitannu suomen kielen oppikirjoi ja yhen kirjan vanhoin paikannimmiin ympäri Raisissa. ¶
Ko hän oli puhuttannu rohki monnii ihmissii, teki hän kans kirjan kvääniin persoonannimmiin tradisjuunin ympäri. ¶
Bente oon pensionisti, mutta hän työtelee vieläki rikkhaan ja tärkkeen suomen ja kväänin kulttuuriarvan etheen Norjassa. ¶
Ja nyt sitte lumheen! ¶
Hänen elämänpitukainen matka Hedmarkista Karjalhaan oon vieny hänen mailmhaan josta hän ei koskhaan ollu kuulu lapsena. ¶
Ja! ¶
Pyöriskelemäkö pikkusen? ¶
Joo vain! ¶
Ja. ¶
Tuliko taas lunta sinun pääle? ¶
Joo. ¶
Mutta mie tarvittin sen, hyksiin tähen. ¶
NORSK ¶
KVENSK ¶
Jälkhiin pitkän elämän mailmalla, pittää Kjell Johansen ette se oon hyvä olla pensionistina Lemmijovenlaksossa. ¶
Hän oon lenttääjä, ja hänelä oon ollu monta työtehtäävää. Hän oon lentäny hätäappuu ja soassa loukkaantunheita Punaiselle Ristile Aafrikassa ja Öystäetelä-Aasiassa. ¶
Nyt met olema matkala Tornionlakshoon, Ruottin ja Suomen rajale. ¶
Kjell aikkoo hakkeet paikan mistä hänen esivanhiimet olthiin pois. ¶
Pohjaisessa Norjassa monila oon juuret Ruottissa ja Suomessa. ¶
Kväänit otethiin myötä oman kielen ja tradisjuunit Pohjanlahen jokilaksoista ja rannikolta. ¶
Se näkkyy vissiilä aloila Norjassa vielä tänäki päivänä. ¶
Viimen olema Ruottin rajala. ¶
Muutama sata vuotta hiljemin oli raja tyhä muutaman kilomeetterin Kjellin huonheen ylipuolela. ¶
Vasta vuona 1751 liitethiin sisä-Finmarkun yhtheen Tanmarkku-Norjan kans. ¶
Met ylitämmä Muonio-joven ja ajama Ruotthiin. ¶
Ennen vuoen 1809 tässä ei ollu mithään rajjaa. ¶
Joki virttaa ulos Tornionväylhään likelä Pajalaa. ¶
Tässä oli Kengisin pruuki mikä oli Tornionväylän tärkkein rautapruuki 1640-luvula. ¶
Osan Kjellin suvusta käskethään nimelä Rautio, rauttiinsuku. ¶
Valuunerit senaikhaisesta Belgiasta tuothiin rauttiin työn Tornionlakshoon. ¶
Het opetethiin Kjellin esivanhiimiile kuinka sulatethaan rautamalmii ja työtelhään sen kans. ¶
Suuriman osan elämästä oon Kjell kulkenu eri maanositten välilä, ¶
Aafrikan sota-aloilta ¶
kiini Keski-Öystän öljykentile ¶
ja Burmhaan. ¶
Hän oon kokenu suurii kontrastiita, kärsimystä ja toivoo, soan ja rauhan. ¶
Kjell oon äskön saanu kontaktin sukulaisten kans Suomen Pellossa. ¶
Paavo Eero oon saanu sukulaissii kovole, ja Kjell saapi tiettäät missä Eeron sukukartano oli. ¶
Osa vanhaasta Eero-kartanosta oon tääpänä päätien alla mikä mennee Pellon läpitte. ¶
Piian Kjell Johansen oon niin ko lohi. ¶
Hän oon lentäny laajasti ja kokenu paljon, mutta hän tullee aina takaisin paikkhaan missä elämä alkoi. ¶
Johan Beddari oon pois Paatsjovenlaksosta Etelä-Varengista. Hän oon pensionisti mutta kans monipuolinen mies. ¶
Hän oon paatsjovenlaksolainen kehämies, ja hän tekkee venheitä järvipyythöön. Venheen mallin oon hän hoksanu itte. ¶
Yhen aijan vuoesta hän laikottaa ulos hyttärustinkkii jonka hän oon pykäny luokan pääle likelä järvee. ¶
Rustingissa oon usseempi pytinki, ja päätalossa oon sija kiini kahelekymenelle ihmiselle. ¶
Kaiken hän oon pykäny omin käsin. ¶
Johan assuu kahen krannimaan rajala. ¶
Hakokoski oon Norjan, Suomen ja Ryssän raja-alala. ¶
Hän asui yhen aijan Ryssässä, ko hän työteli Murmanskissa norjalaisele firmale. ¶
Mutta hän ei ole hankkinu ittele raja-assuujan toistusta mikä anttaa pääsyn Rysshään ilman viisumii. ¶
Johan tekkee usseeman tyyppissii rekkii. Yksi niistä oon ryssän reki jota kaksi tahi usseempi poro veethään. ¶
Hän oon ollu poromies, ja hänelä oon vielä muutampi poro vävyn tokassa. ¶
Haitarinsoitto oon rakas aijankuluhomma. ¶
Hän harjoittellee joka aamu ja tekkee kans itte musikkii, niin ko Kirvesmiehen valssin ja Kattorännipolkan. ¶
Nyt oon heti tärkkeimät tehty reenjalasten kans. ¶
Se oon helpompi työ mikä oon jäljelä lapsen lapsenlapsen Mikkelin reen kans. ¶
Alattion rahtu oon tunnettu suuressa osassa mailmaa. ¶
Peska oon suurin rahtufeltti. Täältä oon otettu rahtui kauvoimin ko 100 vuotta. ¶
Nils Eriksen Kaitusjovesta oon 77 vuotta vanhaa, mutta halluu jatkata rahtutyötä. ¶
Fasta kvääniasutus tuli Alattihoon 1600-luvun loppupuolela, mutta kväänit ei pruukanheet pittäät rahtui. ¶
Suuri kruuvarustinki Kaivuonossa aloitti toimet vuona 1826. ¶
Harjaantunutta kruuvaväkkee nouvethiin Pohjais-  Østerdalenista ja Pohjais-Gudbrandsdalenista. ¶
Kruuvanomistaajat värväthiin saoittain työtelijöitä sekä Ruottin ja Suomen puolen Tornionlaksosta. ¶
Idar Suhr oon Nilsin ystävä kivivaarassa. Kumpiki oon olheet myötä rahtutyössä lapsesta saakka. ¶
Vieläki oon jokunen kekkä työtelhään rahtukivviin kans ylhäälä vaarassa, mutta 1970-luvun jälkhiin enniin osa raakamateriaalista frahathiin alas Alattion sentrumhiin. ¶
Alattion kvartsittirahtu oon luja. ¶
Modernissa industriissa se muuttuu trapun pykäliksi ja laattii- ja seinäfliisiksi mikkä lähätethään monhiin maihiin. ¶
Kaupunkipalot Hammerfestissa vuona 1890 ja Ålesundissa vuona 1904 tehthiin suuren tuhon. Tämän jälkhiin ihmiset haluthiin katthoin paloturvalista rahtuu. ¶
Alattion rahtu tuli mailmantunnetuksi, ja työtelijöitten määrä lissäintyi. ¶
Alattion kväänit olthiin sekä rahtutyössä ja jäämerenpyyössä. ¶
Ko kruuvatoimen Kaavuonossa alethiin vähentämhään, niin se oli pyytö, rahtutyö, fisku ja maanpruki millä pärjäthiin. ¶
Nilsilä oon ollu rahtutyön lisäksi maanpruuki Alattion sentrumin ulkopuolela, ja hän oon pyytäny kallaa Alattionvuonossa. ¶
Hän pyyttää vieläki lohta. ¶
Nilsin tykö ajethaan rahtuu niin ette se oon helpompi työtelä läpi vuoen. ¶
Mutta kuitenki hän käypi usseesti pikku hytässä Peskassa. ¶
Rahtutyö anttaa pensionistile muutamppii lisäkruunui. ¶
Vieläki saattaa kivestä tulla leippää. ¶
Oversatt til kvensk av Kainun institutti - Kvensk institutt 18.01.2018 / Pirjo Paavalniemi ¶
Einar Benjaminsen ellää kahessa mailmassa: Yhtenä päivänä hänen ympärillä oon kristallii, valkkeita pöytätuukii ja fästaavii ihmissii Grandissa Oslossa. Toisena päivänä hän oon tervatussa jokivenheessä tahi maanpruukityössä Lemmijovenlaksossa. Uuenaikhainen ja tradisjunelli kväänin elämä. ¶
Oversatt til kvensk av Kainun institutti - Kvensk institutt 04.12.2017 / Pirjo Paavalniemi ¶
Sverren juuret ¶
Sverre Opdahl joka oon Skoganvarresta pois, oon eläny Finmarkun mahtaavassa luonossa - ja kans eläny tämän luonon avula - jossa jokhainen jänkkä ja kurkkii muistelhaan histoorian. Mutta, niin ko hän itte sannoo, kaikila assiila oon se ”viiminen kerta”. ¶
Sverrelä oon lujat juuret vanhoissa kväänitradijuuniissa, ja hän polttaa tervaa kohta tuhat vuotta vanhoista pötäjänjuurista. Sverre kulkkee luonon gourmetköökissä ja nouttaa sieltä arktisen köökin makkui ja haissui. ¶
Juuri ennen Juhaneksenpäivää vuona 2009 sytytti 87-vuotinen Sverre Opdahl hänen viimisen tervahauan Skoganvarressa Finmarkussa. Ko viimi tipat ”mettän verestä” tiputhiin ulos tervahauasta kolme-nelje janturii hiljemin, meinas se sitä ette monen saan vuoen tradisjuuni päättyi  – juuri vanhaa käsityö jonka Sverre itte otti uuesti käytthöön ko hänestä tuli pensionisti. ¶
Ko Sverre kasus ylös, ja sukupolvitten aikana ennen häntä, viethiin Skoganvarresta paljon tervaa Finmarkun rannikoile ja vuonoile. Sverren tervahauta oli viiminen mikä oli käytössä Pohjais-Norjassa. Sanothaan ette hänen tervahauan terva oon parasta koko maassa, ja museumit ja puuvenheitten kans työteliijät kysythään Sverren tervan pörhään. ¶
Vaikka tervatradisjuuni oon nyt loppu, oon Sverrelä tuhat hommaa ulkona luonossa. ¶
– ”Sitte” ei tule koskhaan, sannoo hän, ja oon sikkari ette aktiivinen elämä ulkona luonossa oon yksi osa sitä salaisuutta mikä oon hyvän elämän takana. Ja kans rautaisen tervheyen takana mikä hänelä oon 87-vuotisenna. ¶
Näytetty ensi kerran: 06.01.2010 ¶
Edith ja Svenn Randa elethään Paatsjoenlaksossa mikä oon Ryssän ja Suomen rajala. Heilä oon kolme rakkhautta elämässä: Lakso missä het oon asunheet koko elämän aijan, suomalainen kulttuuri eli kväänikulttuuri, ja kaikkiin suurin: elämänpituinen rakkhaus toinen toisheen. ¶
Kerran tämä oli rajaton ala missä öystäsaamelaiset siirythiin ommiin sesonkipaikkoin välilä. Vasta vuona 1826 laitethiin rajan joka jakoi tämän alan Norjan ja Ryssän kesken. Siitä alkkain oon rajakansa eläny laksossa suuriin muutosten kans jokka koskethaan rajaolloi ja luonttoo. Het oon kokenheet aukinaiset ja suljetut rajat, ja ette krannimaa oon ensisti Ryssä, sitte Sovjetti, sitte Suomi, taasen Sovjetti, ja sitte taas Ryssä. ¶
Tämä ala josta esivalta välistä kehoitti ihmissii siirtymhään etelhään käsin, oon tääpänä tyyhenemässä. Keskelä tätä Norjan vanhiinta monikulttuurista allaa, oon 70-vuotinen Edith ja 73-vuotinen Svenn elänheet koko elämän aijan. ¶
Tääpänä heilä oon yhä campingpaikka Vouvatusjärvessä  Øvre Pasviikassa, ja het freistathaan pittäät maholiseman monta niistä kulttuuriista jokka het oon saanheet heiän monikulttuurisilta vanhemiilta. ¶
Näytetty 17.04.2013 ¶
Het kekkä hypäthiin ennen Wirkolaa ¶
”Hypätä Wirkolan jälkhiin” oon sananparsi jonka kohta kaikki tiethään Norjassa. Se oon lyhykäinen ja ossuuva kuvvaus alattiolaisen poijan,  Bjørn Wirkolan, fantastisen hyppykarriäärin  ympäri. Mutta jos pyörämä tämän ja kysymä: Kuka hyppäs ennen Wirkolaa? niin olemaki äkisti alkamassa jännittäävän matkan, matkan missä oon kyset muusta ko tyhä hyppäämisestä. Ja piian Wirkolan menestyksen tavustalla olthiin Wirkolan kvääni-suomalaisten vanhiimiitten arpa, kulttuuri joka tääpänä oon kohta pois? Tässä filmissä  Bjørn Wirkola ja historikkeri Arvid Petterson otethaan meiän myötä matkale joka oon rohki vähän tunnettu - histooria kväänitten ja suomalaisten ympäri Alattiossa. Tämä oon filmi ”siippiin” ja ”juuriin” ympäri. Vaikka Wirkola lähtiki jo varhain mailmalle, ei hän koskhaan unheettannu kotikyllää Alattioo, eikä ommii kvääni-suomalaissii juurii. ¶
Näytetty  16.03.2017 ¶
Oversatt til kvensk ava Kvensk institutt 30.01.2018 / Pirjo Paavalniemi ¶
Met olema löytänheet programiita missä teemana oon kväänit ja ruijansuomalaiset. ¶
Kuuntele eeventyyrin  Kolme Pukkii Pruusii  norjaksi ja kvääniksi. ¶
(Tahi kans: Kuuntele muisteluksen Kolme Pukkii Pruusii…) ¶
Kvääninuoret työtelhään fraasisanakirjan kans  ¶
-Met kojema ette meiltä puuttuu kväänin fraasikirja joka olis suunniteltu nuorile «nuorela kielelä», sannoo organisuunin johtaaja Åsne Kummeneje Mellem, joka laakissa styyrän kans hunteeraa nyt teemoi fraasisanakirjale. ¶
Kvääninuoret – Kvenungdommen työtelhään uuen fraasisanakirjan kans, joka tullee olemhaan oma fraasikirja nuorile. Kuvassa styyri vuodelta 2020-2021. ¶
Nuoriso-organisuuni Kvääninuoret – Kvenungdommen oon tehny paljon kväänin kielen etheen. Sitä kans meinas Kieliraati ko se antoi vuoden kielipalkinon organisuunile Kväänin kielipäivänä. ¶
Kvääninuoret oon jatkanu työtä kväänin kielen etheen ja työtelhään nyt uuden fraasisanakirja-prosjektin kans. ¶
Oma fraasisanakirja nuorile  ¶
Kirjan tarkotus oon olla oma kväänin kielen fraasikirja nuorile. Se tullee sisältämhään sannoi ja ilmaisui joita nimenomhaan nuoret haluthaan oppii kvääniksi. Tämä tekkee kielestä enämpi attraktiivin nuorile, sannoi organisuunin johtaaja, Åsne Kummeneje Mellem NRK Kväänile, ko hän muisteli kirjasta ensimäisen kerran. ¶
– Met kojema ette meiltä puuttuu kväänin fraasikirja joka olis suunniteltu nuorile «nuorela kielelä».  ¶
Kieli joka toimii ja jota nuoret saatethaan käyttäät arkipäivässä, oon tärkkee assii Kvääninuorile. Siksi het oon yritethänheet ottaat kväänin kieltä käytthöön sosiaalisessa meediassa ja internetissä. Näin kieli oon myötä nykyaijassa. ¶
Organisuunin johtaaja, Åsne Kummeneje Mellem, meinaa ette oma fraasikirja nuorile saattaa tehdä kväänin kielestä viehättävemmän nuorile. ¶
Kirja oon nuoriso-organisuunin isoin prosjekti tänä vuona ja organisuuni oon hakenu siihen inspirasjuunii meänkielen fraasikirjasta. Kirja tullee ulos tänä vuona. ¶
Halluutko sie auttaat?  ¶
Mutta mitä sannoi ja ilmasui nuoret sitte haluthaan käyttäät? Sitä Kvääninuoret laakissa organisuunin nuorisotyötelijä Vilde Christoffersen Walsøn kans nyt hunteerathaan. ¶
Jos sinula oon hyvä teema kirjhaan, saatat sie kirjoittaat sen Kvääninuorile heidän omala Instagram-satila. ¶
– Met toivoma ette met saama hyvvii ehđotuksii, sannoo organisuunin nuorisotyötelijä Vilde Christoffersen Walsø.  ¶
Kvääninuoret tekkee yhtheistyotä kuvittaajan ja kväänin forlaakin, Ruija forlag, kans. Kirja oon saanu avustusta Tromssan ja Finmarkun fylkinkomuunilta. ¶
Orgisuunin nuorsiotyötelijä Vilde Christoffersen Walsø toivoo ette het saađhaan hyvvii ehđotuksii fraasikirjan teemoksi. ¶
NRK Kvensk / Lær kvensk ¶
Oversatt til kvensk av Kainun institutti – Kvensk institutt 24.04.2019 Pirjo Paavalniemi ¶
Opi kväänii: Lauluhetki ¶
Lemmijovessa, Marjapounun lastentarhaan Variksenmarjatuvassa, opithaan lapset puhumhaan kväänii, ja lisäksi het opithaan kans laulamhaan kvääniksi. Ja het tykäthään ette se oon soma. ¶
Kuvateksti: Lapset Marjapounun lastentarhaassa Lemmijovessa tykäthään laulaat, ja het piethään ette se oon soma laulaat kvääniksi. ¶
Opi kväänii: Pallopeli ¶
Levi ja Peder oon koulun saalissa ja viskothaan palloo. – Viskaa minule, sannoo Levi kvääniksi. ¶
Kuvateksti: Levi ja Peder oon saalissa missä het tykäthään viskoot palloo toinen toisele, ja het freistathaan kans viskata pallon korhiin. ¶
Lær kvensk: Ballspill ¶
Opi kväänii: Leikkihetki ¶
Amalie ja Elvira tykäthään leikkiit kuvapalapelin kans, ja het löyethään sekä koirii ja kissoi. Ja mitä oon  ja ”katt” kvääniksi? ¶
Kuvateksti: Amalie ja Elvira leikithään kuvapalapelin kans ja löyethään sekä kissoi ja koirii. ¶
Oversatt til kvensk av Kainun institutti - Kvensk institutt 18.12.2017 / Pirjo Paavalniemi ¶
Kivi, sakset ja sisu ¶
"Het työtelhään yksin, niin ko vanhaasseen aikhaan, kumpiki omassa pikku rahtuhytässä. Käsivoimin ja simppeliilä työkaluila. Ja yhä oon esivanhiimiitten kväänin kieli piossa Alattion rahturotkon veteraaniitten kesken. ¶
Alattiolainen Nils Eriksen oli myötä  rahtutyössä jo lapsena. Siitä asti hän oon ollu sielä ja hommanu rahtutoimen, maapruukin ja fiskun kans. Vaikka hän oon pensionisti, häätyy hän mennä ylös pikku hytthään mikä oon rotkossa Peskassa. Sielä oon kans usseesti hänen kolleega Idar Suhr. Yhessä het viehään etheenkäsin tradisjuunii jonka Alattion kväänit opithiin ihmisiiltä kekkä siirythiin tänne Etelä-Norjan isoista laksoista." ¶
Oversatt til kvensk av Kainun institutti – Kvensk institutt 08.02.2018 / Pirjo Paavalniemi ¶
Tervanpoltto Raisissa ¶
Tervanpoltto oon vanhaa käsityö mitä praktiseerathiin muun myötä Raisinvankassa. ¶
Vuona 1948 kohatelthiin NRKn programinjohtaajat Erik Diesen ja Lars Normann Sørensen muun myötä Einar Hasselbergin kans. Hän oli yksi nuorista kuka sillon oli ottanu tämän käsityön käytthöön. ¶
Programissa kuulema muun myötä ette tervahauta saattoi pallaat monta vuorokautta. ¶
Programissa muistelhaan kans Raisinvankan histooriasta ja kväänitten histooriasta. Ensimäiset kväänit tulthiin vuona 1722 ja asetuthiin Hirsiniemheen. Het tulthiin enimästi Tornionlaksosta suuren pohjasmaisen soan aikana. Muutamat kväänit menthiin Alattihoon ja Öystä-Finmarkkhuun. Norjalainen asutus tuli 1770-luvula. ¶
Kuuntele programin tästä: ¶
Oversatt til kvensk av Kainun institutti – Kvensk institutt 18.04.2018 / Pirjo Paavalniemi ¶
– Koko kylän väki oli myötä ko venheen panthiin merele, muistelee vesisaarilainen  Alfred Bietilæ. Tässä programissa hän muistelee venheestä  jonka pykäthiin Vesisaaressa ja panthiin merele vuona 1919, ja kans suomalaisten siirtymisestä Vesisaarheen. ¶
Vuona 1991 kohtas programinjohtaja Anna Dahl vesisaarilaisen  Alfred Bietilæn. Programissa  hæn muistelee kunka venheen rakenethiin ja panthiin merele, ja neittytmatkasta Murmanskhiin, ja evakueeringista ko venheen upotethiin mutta ei kuiten tuhottu. Vuona 1991 oon vene valmis hävitettäväksi, eikä Bietilæ usko ette sen saattaa restaureerata. ¶
Programin näytethiin 28.01.1991 ¶
Oversatt til kvensk av Kainun institutti – Kvensk institutt 04.04.2019 / Pirjo Paavalniemi ¶
Opi kväänii: Täkätä pöyän ¶
Amalie ja Jens Kristian autethaan täkkäämhään pöyän ko Marjapounun lastentarhaan kvääninkielisen osan lapset aijothaan syöhä aamupäiväruokkaa. Het tykäthään ette se oon soma. Ja sie saat tiettäät mitä  ja  oon kvääniksi. ¶
Kuvateksti: ¶
Amalie ja Jens Kristian oon sepät auttamhaan. Het täkäthään pöyän ko lapset aijothaan syöhä aamupäiväruokkaa. ¶
Oversatt til kvensk av Kainun institutti – Kvensk institutt 23.04.2019 Pirjo Paavalniemi ¶
Opi kväänii: Karaasissa ¶
Poijila Olmavankassa oon cross-sykkelit Pederin karaasissa. Sielä het skruuvathaan ja prepareerathaan niitä. Ja mikä oon  kvääniksi, sen sie saat tiettäät ko kattot videon. ¶
Kuvateksti: Poijat Olmavankassa triivastuthaan karaasissa missä heilä oon sykkelit, mutta sykkeliitä pittää kans prepareerata. ¶
Bente Imerslund kasus ylös Hedmarkussa, mutta hänelä oli tasan kaippaus pohjaisheen. ¶
Aikkaa myöten hän alkoi opettaajaksi Raisissa. Sielä hän kokos kvääninkielissii paikan- ja ihmistennimmii ja kirjoitti suomen kielen oppikirjan. Hän opastui kvääniin sisarkanssoin kans Suomessa, Ruottissa, Unkarissa ja Eestissä, ja kans Ryssän karjalaisten, vepsäläisten ja inkeriläisten kans. Hänen syämenassiit oon kalttiissa uiminen, saunominen ja karjalaiset piirakat. ¶
Katto  Anstein Mikkelsenin programin Bente Imerslundin ympäri tästä. ¶
2. Opi     kvääniä   :   Hyppyluokassa ¶
Si   vakoila   hyppääminen ja   tyyrääminen oon     fiini   t talvi   aktiviteetit     nuorilet ja lapsilet.     Tässä     videossa     pojat     Olmavankassa     hyppäävä   ja   samhaan aikhaan   met   opima   muutampia sanoja   kvääniksi. ¶
Kuvateksti   : Olmavankan   kväänin kielen oppijat     oon     hyppyluokassa   ,   missä   het   tarvitteva sanoja kvääniksi. ¶
Kväänin kieli oon rohki uhattu kieli. Nyt kväänimiljööt toivothaan ette kielipesät lastentarhoissa autethaan pelastamhaan kväänin kielen. ¶
Marjapounun lastentarhaassa Lemmijovessa, Porsangin komuunissa, oon muistelushetki. ¶
– Kuka kloputtaa minun sillan päälä? sanoi trolli. ¶
Kielityöntekkiijä Anna-Kaisa Räisänen joka työtelee Kainun institutissa Pyssyjovessa, muistelee kolmen pukki Pruusin ympäri. Seittemen lasta istuthaan niin ko sytytetyt valkkeet ja kuunelhaan tarkoin. ¶
– Trolli sanoi: Mie tulen ja otan sinun! ¶
Täälä Porsangissa oon kielipesä ollu puolitoista vuotta. Yhtheensä 20 lasta ja heän vanhiimet, sekä lastentarhaan työntekkiijät jokka työtelhään kielipesän kans, saahaan oppiit kväänin kieltä. Kans kielisepät eli kylän pensionistit tulhaan lastentarhaasseen praatimhaan lapsiin kans. Ja se mennee etheenkäsin, sannoo Anna-Kaisa Räisänen. ¶
– Het oon oppinheet joksiki paljon, het oon oppinheet fraasiita joita mie pruukkaan pittäät, het saatethaan färit ja räknätä kymmenheen. Het saatethaan monnii laului, ja het ymmärethään suuriman osan, sannoo hän. ¶
Ja hän oon hoksanu ette lapset ootethaan ilola niitä hetkii ette lujethaan kväänimuisteluksii. Työntekkiijät kans tykäthään ette se oon soma. Maija Lindbäckillä oon eesvastaus lastentarhaan puolelta. Hänen faari puhhuu kväänii, ja hän tykkää ette se oon fiini saaha itteki oppiit kieltä ja opettaat sitä lapsile. ¶
– Se oon ollu rohki soma, ja sommiin oon ollu nähä lapsiin progresjuunin ja interessin kväänin kielheen joka kukkii enämen ja enämen. Het oon oppinheet paljon, sannoo hän. ¶
Joulun jälkhiin aloitethaan kielipesän kans Raisin komuunissa Tromssassa. ¶
Mutta kväänin kielen tila oon rohki kriittinen. Monessa kylässä Pohjais-Tromssassa ja Finmarkussa saattoi 50-60 vuotta aikkaa kuula päivittäin kväänii, tahi ”suomee” niin ko usseesti sanothiin, mutta nyt kieli oon hithaasti mutta sikkaristi jaukkunu jokapäiväisestä puhheesta. Vanheman sukupolven ihmiset kekkä oon pitänheet kväänin kielen, kuolhaan hithaasti mutta sikkaristi pois. ¶
Pyssyjoki oon yksi niistä harvoista kylistä missä yhä saattaa kuula ette puhuthaan kväänii, muun myötä Coopissa. ¶
– Päivää, hilssathaan Nanna Salamonsen ja Else Olsen ko het tulhaan sisäle pikkuisen kylmästä talvipäivästä. ¶
– Päivää, kuuluu vastaus. ¶
Täälä kylässä oon yhä väkkee kekkä oon kolmikieliset. Niin oon ollu vielä muutampi vuosi aikkaa monissa muissaki kylissä Pohjais-Tromssassa ja Finmarkussa missä puhuthaan päivälisesti kväänii, saamee ja norjaa. Mutta se oon yksi vaikkeus: ¶
– Nuoret ei saata kväänii, vaikka het oon oppinheet sitä koulussa, sannoo Ester Haldorsen. ¶
– Se oon meän oma syy ko emmä ole opettanheet sitä heile, sannoo Nanna Salamonsen. ¶
Tämä tila meinaa sitä ette kväänin kieli oon yksi niistä Euruupan uhatuista kielistä jokka oon jaukkumassa pois. Viimi kesänä Euruupparaati esitti ette häättyy aloittaat noppeita toimii joitten avula estethään ette kieli kuolee pois. ¶
– Tila oon ollu kriittinen jo kauvoin, mutta nyt alkkaa olla rohki hoppu aloittaat toimii joitten avula pelastethaan kväänin kielen, sanoi Ruijan Kveeniliiton johtaaja Hilja Huru kerran Klassekampen-aviisissa  . ¶
Ja kvääniilä Pyssyjovessa ja Lemmijovessa, niin ko muutoinki pohjaisessa, oon nyt haastet ette kielipesä ei ole nokko, het tarvithaan kunnon satsingin kieltä varten jos sen meinathaan säilyttäät. ¶
– Justhiin nyt se oon liika vähän ette oon tyhä kaksi kielipessää ja yksi päivä per viikko, se ei ole nokko ette elästytethään kielen, vaikka se oonki hyvä alku. Tietenki met tarvittemma paljon enämen, sannoo Räisänen. ¶
Se oon kans probleemi ette lapset ei saa jatkata kväänin kielen oppimista sitte ko het alethaan koulhuun. Se oon suuri pula kväänin kielen opettajiista koko maassa. ¶
– Sen jälkhiin ko lapset oon valmhiit lastentarhaasta, heän motivasjuuni oppiit kväänii loppuu siihen, sannoo hän. ¶
Kielitutkiija Mari Keränen oon sammaa mieltä. Vaikka kielipesä merkittee paljon, ei se ole nokko, sannoo Keränen. Hän meinaa ette tarvithaan satsinkkii kaikissa koulutuksen osissa. ¶
– Met hääymä kattoot koko koulunkäynttii, ette löyvythään opettaajat, met tarvittemma opettaajankoulutuksen kväänin kielessä ja se vaattii paljon resyrsiitä, sannoo hän. ¶
Ruijan Kveeniliitto toivoo ette Opetuslain muutethaan niin ette saatethaan turvata kväänin kielen opetuksen. Tääpänä kväänilapsila ei ole lakhiin präntättyy oikkeutta saaha opetusta kväänin kielessä, se oon enimästi suomen kielen opetusta mitä heile tarjothaan. Hilja Huru Ruijan Kveeniliitosta oon ollu möötissä Tietodepartementin kans ja pyytäny ette Opetuslain muutethaan. ¶
Kvääniin histooriassa, samala tavala ko saamelaisten histooriassa, näkkyy norjalaistamispolitikki mikä alkoi 1800-luvun puolivälissä. Norjalaistamispolitikin tähen ihmiset ei ennää opettanheet kieltä nuoremiile sukupolvile, vaikka perheen vanhiimat puhuthiin yhä kväänii keskenänsä. Soan jälkhiin kieltä opetethiin vähemän ja vähemän uusile sukupolvile, ja tämän tähen oon ainaki kaksi sukupolvee jokka ei saata kvänii. Tääpänä tyhä harvat nuoret piethään kväänii joka päivä, tahi saatethaan lainkhaan kväänii. ¶
Ja vaikka viimi vuossiin aikana oon monesti pörhäänkuulutettu voimatoimii, ei näitä suurii toimii ole tullu. ¶
– Kväänin kieli oon hirmu uhatussa tilassa. Jos met aijoma kuula kväänii vielä 20-30 vuoen päästä tässä maassa, häättyy tapattuu paljon, sannoo Ruijan Kveeniliiton varajohtaaja Trygg Jakola. ¶
Kuurto minkä annethaan saamen toimii varten, oon lissääntynny huomattaavan paljon viimi kahenkymmenen vuoen aikana (katto faktaboksin). ¶
Se ette saamen toimet oon saanheet niin paljon lissää rahhaa, josta Saametinka tieten saapi suuren osan, tekkee sen ette monet meinathaan ette rahan oon jajettu epäoikkeuenmukaisesti, eikä sitä saata selittäät tyhä sillä ette saamelaiset oon tunnustettu alkupöräiskansaksi ja kväänit ei ole. ¶
Brennpunkt-programissa jonka näytethiin vuona 1998, fokuseerathaan tätä jakamista. Siinä muun myötä peekathiin ette saamen organisasjuunit saathiin kuurttoo yhen kruunun per jäsen, mutta kvääniorganisasjuunit saathiin tyhä 30 äyrii per jäsen. Saamen osasto Komunaalidepartementissa lupas silloin ette kvääniorganisasjuunit saatais lissää rahhaa, mutta lissäys ei ole ollu niin suuri ko mitä kvääniorganisasjuunit oon oottanheet. ¶
Tästä huolimatta oon kväänimiljöissä kuiten vissi optimismi. Usseemat ja usseemat komuunit päätethään ette het aijothaan kolmikieliset kyltit, viimiseksi Raisissa. Taanassa oon komuunin työjoukko juuri hyväksynny päätöksen ette komuunhiin perustethaan kväänin kielisentterin. Kans Naavuono halluu kväänin kielisentterin. ¶
– Se puhalttaa – jos ei juuri tormi tahi orkaani, niin kuiten kväänituuli – yli maan, sanoi Ruijan Kveeniliiton varajohtaaja Trygg Jakola liiton 30-vuotisjuhlassa viimi viikola. ¶
Hän peekkaa muun myötä siihen ette Tromssan fylkintinka oon hyväksynny kväänin kielen ja kulttuurin toimiplaanan, ja ette Finmarkun fylkinkomuuni työtelee tämän saman assiin kans. Uuen vuoen aikhoin tullee kans hallituksen eli rejeeringin toimiplaana, ensimäisen kerran histooriassa. Jakola sannoo ette heilä oon suuret ootukset siihen. ¶
– Ei se auta tyhä plaanata, se häättyy tulla kans joitaki toimii ja rahhaa, sannoo hän. ¶
Ja vaikka Ruijan Kveeniliitto yhä oottaa satsinkkii hallitukselta, oon heilä kans enämen ja enämen meinikkii ette kväänit itte hääythään alkkaat käyttämhään kieltä uusseemin. ¶
– Met hääymä kans itte ottaat eesvastauksen ette vieä kielen etheenkäsin niile kekkä tulhaan meän jälkhiin, sannoo Trygg Jakola. ¶
Tässä yhtheyessä saattaa kielipesä, missä sekä lapset, vanhiimet ja materivanhiimet oon myötä, olla eriliikaisen tärkkee, meinaa Mari Keränen. ¶
Anna-Kaisa Räisänen iloittee lasten innosta. Het tasan ootethaan ette mitä tullee tapattumhaan ko hän tullee lastentarhaasseen. ¶
– Se oon tärkkee, ko se meinaa sitä ette het tunnethaan olon turvaliseksi kväänin kielen kans ja ette het ymmärethään, sannoo hän. ¶
Marjapounun lastentarhaassa mennee muistelushetki loppuu kohti, trolli jouttuu jokheen ja net kolme pukkii Pruusii saahaan syöä hyvin ja kylläiseksi. ¶
– Ja hipp happ hoppu, tässä oon loppu, sannoo hän lapsile. Nyt het vielä praatithaan yhessä ja laulethaan kvääniksi.  Sitte sen päivän kielipesä oon loppu. ¶
Maailman paras koira  ¶
Muutamanna päivänä meiđän saarheen tuli jotaki merkilistä.  ¶
Mie en koskhaan päässy kohtaamhaan Tello-koiraa, mutta kuitenki mie kaippaan sitä. Se oli mamman koira ko mamma oli pieni. ¶
Oktooperissa 1944 mamma häytyi jättäät Finmarkun. Se oli evakueerinki. Ihmiset lähätethiin laivoila etelhään, se oli paljon fiskuvenheitä ja issoi laivoi myötä pakkosiirtämisessä. Mamma ja sen peret haluthiin ottaat Tellon myötä laivale, mutta tyskäläiset jokka johđethiin Vookin evakueerinkkii, ei tykänheet niin hyvin elläimistä. Vaikka sotamiehet komenethiin koiran pois, mamma kuitenki sai sen tuođuksi sallaa laivale, ja koko matkan Tello oli piilossa Rutta-tätin falskiturkin alla. Net kuljethiin yhđessä, Tello ja Rutta-tätin turkki. ¶
Vähän jälkhiin sođan mamman veli vahingossa pöräs piililä Tellon pääle. Se kuoli. Mutta oon kans ollu koira minkä mie olen kohđanu ja mitä mie kaippaan kaikkiin enniiten, ja se oon Rex. Iso ja siivo sääfferi millä elämänilo oli yhtä vahva ko sen turkki missä se juoksenteli ympäri, oli paksu ja hyvä. Kaikkiin koira oon mailman paras koira, mutta se ei ole tosi. Rex oli nimittäin mailman paras koira. Mamma ja muut luulthiin ette se oli peretkoira, mutta ei, Rex oli minun koira. ¶
Meilä oli kansa kissa minkä nimi oli Lizken. Sillä oli kaunis musta turkki ja siinä valkkeita, kreatiivissii piirustuksii. Se oli jo täysi ko meile tuli koiranpenikkä Rex, ja se kissa oli harvinaisen hyvänluontoinen. Mamma sanoi ette met pitäisimmä anttaat Lizkenille tortin, sillä se saattais kehrätä paljon lankkaa. Rex ja Lizken olthiin parhaat ystävät, ja mie kerkesin käyđä usheeman vuođen kouluu ennen ko ymmärsin ette meiđän elläinten välinen ystävyys oli jotaki epätavalista. Siksi että, sanothiin fröökynä ja muut, ette kissa ja koira oon niin ko kissa ja koira oon. ¶
Muutamanna päivänä meiđän saarheen tuli jotaki merkilistä. Sen nimi oli pankapakko. Kukhaan muu ko piian meiđän kranni ei saarela ollu kuulukhaan semmoisesta. Kranni pani kläpit valjhaissiin heti ko net opithiin kävelemhään. Tarkoituksena hättiit onnettomuuksii, kranni sanoi, se näjet piti kläppii lyhykäisessä nuorassa jos het olthiin ulkona kävelemässä. Ja pitemässä nuorassa jos kläppi oli yksin ulkona haakissa. ¶
Mamma sanoi ette mie häyđyn tasan pittäät Rexin pangassa sen aijan ko oli pantapakko. Se aika vuođesta kesti aivan liijan pitkän aikkaa, met Rexin kansa molemat ajattelima, mutta hän hoksas siihen kuitenki konstin. Konsti minkä Rex hoksas, oli ette hän taluttaa itte itteens. ¶
Kaikki mitä mie piđin tehđä ko meinasimma lähteet ulos, oli näpsästä hyvinpiđetyn nahkaremmin kiini kaulapankhaan, Rex hommas lopun. Se piti remmii varroin suussa, käsilänkky keikkui nätisti Rexin suussa siinä ko lähđimä menehmään. Ei se ole hyvä sannoot kumpi käveli vieressä. Rex oli löytäny lajista reijän mistä mennä läpi, ja kaikki tykäthiin ette se oli hyvä niin. Ilman yhtä frouvaa mikä asui vähän kauvempanna meistä. ¶
Ette daami oli vähän fiinemppää sorttii, se oli kyllä helppo ymmärttäät, senhän nyt kuulthiin kaikki ko se haukkui niin vistosti. ¶
«Ja ei!» ¶
Se oli se kärys frouva, yhtenä päivänä ko mie ja Rex olima kävelemässä talon alapuolela ja näjimä hänen tien toisela puolela. ¶
«Mie jouđun sitte muistuttamhaan sinnuu ette se oon pankapakko!» se huusi tien yli. «Tet tarttetta pittäät tuon teiđän ison koiran pangassa!» ¶
Mutta silloin, ylhäälä meiđän talossa, temmathiin köökinklasin auki. Mamma oli kuulu mitä frouva huusi. ¶
«Rex se kulkkee tasan länkyssä ko oon pankapakko!» Mamma hengas puoliksi ulvos klasista, ja mie näjin ette mamman tummat kiharat tansathiin sen kihtunheitten muottoin eđessä. «Sen verran sie kyllä häyđyt ymmärttäät”, mamma huusi. Rex taluttaa itte ittensä! Niin ette anna sie hänen olla rauhassa!» ¶
Silloin frouva vielä, viimisen kerran, silmi meitä, Rexii ja minnuu. Mie muistan ette Rex freistas vielä heilhauttaat hänttää daamin kylmän kattanon alla, sitte frouva puhatti halveksuuvasti, nosti nokan pysthöön ja painui tiehensä. ¶
Viikko jälkhiin huhu kerkes meileki asti. Frouva oli käyny pulettian tykönä. Vaitelu hättääns ko semmoinen verenhimoinen hukka kulki vaphaana, keskelä pankapakkoo vijattomiitten porvariitten joukossa Larsjordala ja sielä päin. Pahhiiman sorttinen rikos. Mutta Vookin yli huhut lennethiin sama noppeesti ko kajavat, kaikin tieđethiin mitä lajinvarttii oli vastanu. ¶
Sillä ko frouva purjetti sisäle, se heti häneltä kysythiin ette meinasko hän Rexii. Joo, frouva vastas, sen petoelläimen nimi oli Rex. Mutta siihen loppuiki kokonhansa esivalttoin myötämieli. ¶
Rex, tiesi pulettia, oli oikhein vähän verenhimoinen. Mailman siivoin, sen tieđethiin kaikin. Justhiin niin, ja sen lisäksi, pulettiapäälikkö oli osoittannu sormela frouvaa, sanonu ette se oli paljon enämen syytä puhhuut muutaman vakavan sanan frouvan perheen jahtikoiran ympäri. Esivalloile oli tullu osin vakaviiki vaiteluita tämän kulkulaiskoiran pääle mikä aleti repi ittensä irti länkystä frouvan haakista ja riutui ympäri kaupunkkii. Missä se ei kyllä jahđanu riitiriekkoi eli muita villielläimiitä mutta kläppii. ¶
Kaikin tieđethiin ette pulettia oli oikkeessa. Mie olin itte yksi niistä kläpiistä mitä se pahanilkinen jahtikoira vaani. Mutta minun kimpphuun se hyeena ei koskhaan tohtinu karistaat sillä ko Rex pasas pääle. ¶
Muila kläpiila oli huonompi tuuri, net jouđuthiin semmoisten lasten rankaisutappoin uhriksi ko friski jahti, kaataminen, hamphaila nappailu ja «jäytäminen.» Jälkhiin vantthuut olthiin ko joku olis reijittänny net reijitysmasiinilla, ja siitä olthiin vanhiimet aivan eriliikaisen vihaiset. ¶
Ei käy, frouva hyvä, muistelthiin huhut sen ympäri mitä pulettia oli vastanu, Rex se kyllä ossaa käyttäät ittensä. Niin ette sen sie piđät anttaat olla rauhassa. Frouva teki niin ko käskethiin eikä koskhaan jälkhiin vaitelu Rexin pääle. ¶
Ei kuitenkhaan koskhaan mitä met mamman kansa kuulima. ¶
Se oon tyypilistä norjalaista olla kvääni  ¶
Tästä makasiinista sie saat lukkeet muutaman studentin ympäri joka, heti ko hän alkoi selvittämhään assiita, havaitti ette hänelä oli kväänijuurii. Ja ko Ruijan Kaiku hiljan hommas ulkopuolisen ja täysin ruijalaisen journalistin muutamhaan kvääniprosekthiin, havaitti hän justhiin sen saman. ¶
Niin käypi liijan ushein ette se olis tyhä sattumalla. Jos ruijalainen pittää alkkaat tarkastelemhaan itteäns, se sieltä helposti ittää esile kväänitauvusta. ¶
Meistä näyttää ette potensiaalissii kväänii oon enämen ko olema luulheetkhaan. Sitä pitäis tutkiit, maasteritehtävässä eli jossaki muussa semmoisessa, ette kunka moni jostaki vissistä sattumalla valitusta joukosta oon kväänisukkuu. ¶
Tääpänä ei mikhään estä ihmistä sanomasta ette hän oon kvääni, sehän oon kunnianimitys, mutta identiteettii ei kyllä saa eikä piđä pakoittaat kenenkhään pääle. Sitä pittää itte haluta, niin ette itte tunttee ette kuuluu joukkhoon, ei niin ette sattuu geneettisesti siihen kuulumhaan. ¶
«Mie valittin tulla joksiki mitä mie joka taphauksessa olisin ollu», olema viishaan ihmisen kuulheet sannoovan. Se oli muutama finmarkkulainen joka raavhaana otti takaisin sen mitä ruijalaistaminen häneltä kläppinä oli ryöstäny. ¶
Ja se oon tähđelinen muistaat: Jos ei väki olis joutunu ruijalaistamisen armottomhiin kynshiin, se tääpänä olis paljon enämen kväänii. Piian niitä aivan kuhisis, mutta sitä met emmä koskhaan saa tiettäät. ¶
Se pittää kansa ymmärttäät ette nyt met puhuma ruijalaistumisen vähentämisestä, emmä norjalaisuuđen vähentämisestä. Net kaksi assiita häyttyy eroittaat toinen toisesta aivan vain sillä ette uuđen mallin kvääni tietenki aina oon yhtä paljon norjalainen ko ennenki. Se oon, ko oikhein kärjitämmä, tyypilistä norjalaista olla kvääni. Ja ko harva assii tekkee tyypilisestä norjalaisesta vielä tyypilisemän norjalaisen, se nykyinen ruijalaistumisen vähentäminen oon tähđelinen ko halluuma ette norjalaisuus ei vähenis. Tämä sitte oon hyöđyksi nasuunin yhtheiselle identiteetilleki. ¶
Kaikile tietämättömyys ei ole enämen eli vähemän onnelinen tila, ja siksi sulla kannattaa tulla kvääniksi ennen ko oon liijan hiljain, kuuluu meiđän kehoitus vuođele 2021. Kysy joltaki semmoiselta joka piian vielä tiettää kuka hän oon, vanhiimilta eli isovanhiimilta. Tahi pane netin sukututkimuslaiđat räknäämhään kaksi plus kaksi ja muistelemhaan jos piian sieki olet yksi oksanhaara sinun omassa sukupuussa. ¶
Sitte pittää tyhä ristiit sormet ja toivoot ette taivhaalta satais passelin määrän lunta niin ette kväänit ja muut saatettais jättäät omat jäljet kansa vuona 2021. ¶
Kylästellyy ¶
Vookissa met kläpit kuljeskelima vaphaana, tomhaatimma sishään täälä tuola. Nyt se tapa oon menny pois, mutta minun lapsuuđen paikassa sitä meininkkii sanothiin «kuljeskelemiseksi.» ¶
Met tomhaatimma sishään kansa semmoishiin paikkhoin missä asui tyhä raavhaita. Meilä oli vaikka mitä syitä, sillä ko osasimma oikkeesseen talhoon, sieltä saattoi olla tieđossa vaikka mitä hyvvää. Täytetyt dropsit olthiin meistä parhaat, mutta kyllä vaaraindropsit ja hunajadropsitki houkutethiin pikkukläppii olemhaan niin ko ryssäntukit meressä ja «riutumhaan ympärins.» Jos osas eriliikaisen hyvhään trahteerauspaikkhaan, sitä saattoi saađa sukulaattiiki eli sitte kakonpalan. ¶
Makkeitten jahtaamisessa met kläpit olima tasan oikhein sepät. Met opima hopusti mistä saatoi saađa mitäki, ja passasimma kuljeskelun seuraavan ajatuksen jälkhiin: Mitä minun tääpänä enniiten tekkee mieli? ¶
Tietenki niiläki joitten tykönä met kävimä, oli omat taka-ajatukset. Seurankippeet ihmiset ymmärethiin hopusti ette se kannatti tehđä ittens populaariksi kläpiile, anttaat paremppii herskui ko kranni, se visukinttu. Ja päinvastoin: Jos kuului siihen kärykseen ja vastahankaisheen tyypphiin, joka halus koko talon tyhä ittelens, se kannatti trahteerata pelkkää tyyhää, silloin kyllä porstuu pysyi väjestä tyyhänä. ¶
Met kuljeskelima ympäri kans Kelviikissä. Enniimitten kesälä, ko talot kuhisthiin feeriäväkkee. Kelviikki oli paikka mikä aivan kihisi ja kuhisi elämää, ihmistä ja elläintä, toisela puolela karut vaarat ja toisela meri täynä kallaa. Kelviikin kläpit toimithiin postiljoonina ja tavaranfrahtaajanna, met kopistimma ovile ja toimima sanansaattaajanna, uutistentuojana, kuljetimma preivii ja pakkoi ja tavaraa, semmoista mitä laiva toi sinne muuvalta. Met kansa otima aikkaa kuunela ihmissii, fiskun ja tieraamisen välissä. Eriliikaisesti jos meile noiđuthiin etheen jotaki makkeeta mitä makustella. ¶
«Paljon kiitoksii», sanothiin ihmiset ja vinkathiin meiđät sishään. «Mulla kyllä löyttyy teile jotaki, palkaksi ja ko nyt kerran oletta siinä.» ¶
Sitä oli semmoissii kläppii jokka tehthiin homman pohjalta saakka. Jokka spiuneerathiin prykylä ko ihmiset palathiin takaisin kauppaamareisulta Nuurvookista eli Vookista. Pikku kattastus kauppapusshiin oli avuksi jos tahtoi menestyyt täyđelisesti ko hiljemin päivälä kopisti ovheen ja kysyi passaisko tulla kylästelemhään. ¶
Parhaiten tykkäsimmä kylästellä vanhuksii. Net olthiin tasan kotona, olthiin aina iloiset ko saathiin vierhaita, ja olthiin aina avokätiset. Makkeet net nouđethiin ylikaapista ja alaloovasta, kylmäkaapista ja fryysistä. Ja paistiuunista. Kotonaleivottu formukakko oli oikhein hyvä assii. Silloin met kyllä istuima hopusti köökin pöyđän vierheen. ¶
«Mulla oon vähäsen eilispäivälistä formukakkoo.» Vaipunheet jalat pruuniristiraitaisissa tossuissa laahustehiin köökin laattiin yli, ja niitten ylipuolella keikkui muuđan houkuttelleeva kakko. «Piian tet lapset ottaisitta?» ¶
Kakon kansa saima jääkylmää maittoo, vanhaamuori eli vanhaafaari puheli ja kyseli sään ympäri. Met vastasimma ja kyselimmä, ja mie muistan ette 70-luvun loppupuolen vuođet olthiin paras – ja viiminen – aika ko tämmäistä vaihetuskauppaa käythiin ja ko vanhat ja nuoret piđethiin yhtä. Jokku sannoovat ette se oon ikävä ko nykypäivän vanhaat oon niin yksinäiset, ko istuuvat keinutoolissa ja tollottaavat teeveetä. Mutta mie sanoisin ette nyt olema pääsheet tasatilhaan sillä ko lapset ei juuri ole siinä paremat ko istuuvat yksin ja pyyristelleevät käsifuunii. ¶
Kahđeksenkymmenen luvula sammuthiin monet nävöt Kelviikin taloista ja muutoinki pitkin merenranttoi. Vanhukset veđethiin viimisen hengenveđon, nuoret siirythiin pois. Nyt ei ole yhtäkhään joka trahteerais dropsii ja halluis kuula viimi uutiset, eikä kans kläppii jokka tuovat tervheissii ja halluuvat kuula entisaikkain muisteluksii. Huonheet oon tyyhät ja raappiila, eli sitte niitten virka oon olla etelän hammastohtoriitten jahti- ja kalakämppänä. ¶
Parhaiten minule oon jääny mielheen se ko Kelviikin vanhukset muistelthiin sođan ympäri. Niitten ympäri jokka ouđola tavata kađothiin ja jokka ei ennää ikinä saanheet nähđä Makreaa. Ja niitten ympäri jokka pääđythiin paikan kirkkomaahan; hautakivvii ei ollu hyvä nähđä muuloisten ko silloin ko merituuli painoi rikkaruuhot laatteelens. ¶
«Sielä se vielä makkaa», sanothiin vanhukset. «Voi lapsikullat, saattaisittako tehđä pikku mukan? Ja sannoot oikhein paljon tervheissii multa?» ¶
Silloin mie tallustin kothiin ja nouđin pienet kottikärröt. Ja ko Rex ja Lizken nähthiin ette mie oli lähtemässä kärröin kansa, net heti lakathiin hiirenpyyđöstä ja nuokkumasta trapun eđestä ja haluthiin tulla myötä. Net tieđethiin ette nyt mulla oli meininkinnä plokata villikukkaissii. ¶
Vähäsen ylöskäsin rinnettä oli paikka, mistä pruukasimma plokata kukkaissii. Sitte met istuima alas varppuin sekhaan ja siđoima kukkasista pikku pukettiita. Kottikärröt täynä pukettiita met sitte menimä kirkkomaale. Kirkkomaata ympäröitti matala, tuulen viinthoon vääntämä aita. ¶
Mutta ei se ollu tasan helppo löyttäät oikkeeta hautakivvee, mie ko en saattanu silloin vielä lukkeet. Assiin saattoi kuiten hoittaat siihen laihin ette panin usheemppii pukettiita ja usheemille hauđoile. Ushein meitä oli usheempi kläppi kirkkomaala hakemassa niitä hautapaikkoi, ja hajima niin kauvoin ette olima sammaa mieltä siitä mikä olis uskottaviimin oikkee hauta. Muutamisti joku raavaski saattoi olla auttamassa, net norkathiin ja näytethiin oikkeen hautapaikan suunthaan. Aikkaa myöđen met saima fastit kunterit, sitte ei ennää tarvinu hakkeet hautapaikkoi, ja niin met sitte veimä sinne päiväliset tervheiset. Vanhaaltamuorilta, millä oli kryytikakko uunissa. ¶
Kukkaissii hauđale laskiissa met kansa lauloima. Lauloima kaikkiin fiiniimät virret mitä ikinä osasimma, niin ko Souđa souđa kalamatalalle, Pikku laulurastas ja Pääpää pikku karitta. Voi sie joka ruokit pikku linnut, sen met kansa lauloima. Ja Piparkakkolaulun, ja sen siitä Itä-Akerin paakarista, joka leipoi rinkeliitä ja joulukakkoi. ¶
Panima kukkaispuketin tuulenpieksemälle granitille, seisoima ringissä, otima toinen toista käđestä ja lauloima. Met lauloima Oja sorisee. Epäonninen mies. Mikko repolainen joka istui ja kirjoitti. Sano, Edvard, missä vasara oon. Souđapa pikku mies, nyt oon päivä päässäns. ¶
Piian ei kaikki meiđän virret olheet niin passelit hauđalle, mutta kukhaan ei kyllä koskhaan vaitelu niitten pääle. ¶
Hiljemin, liikakukkaiset kottikärröissä, met lähđimä uushiin kyläpaikkhoin. Met Rexin ja Lizkenin kansa. Ja javoima kukkassii kansa niile jokka vielä elethiin. ¶
Spagaatista tullee loppu  ¶
Kohta vähilä ihmisillä ja oikhein vähälä rahala pittää kväänikansa pärjätä kaksi assiita yhtäaikkaa. Ottaat vaarin siitä mitä oon ollu ja synnyttäät sitä mitä tullee olemhaan. Ikävä spagaatti, mutta sikkaristi tyypilinen kaikile kansoile jokka oon freistattu hävittäät kulttuurisesti ja kielelisesti. ¶
Enniimitten net oon veteraanit känsäisine kourinensa mikkä oon pitänheet huolen ensimäisestä ja visunäärit nuoret jälkimäisestä. Mutta ko viiminen tervaskanto oon pannu maata ja kirves vielä makkaa puun juuressa, plokkaavatko räkänokat sen ylös maasta? Alkkaavat salvamhaan ja veistämhään venheitä, restaureeraamhaan ja rakentamhaan uutta, niin ette kvääniin materaalisesta kulttuuriperinöstä piđethään huolen? ¶
Nuoret hoittaavat tulleevaisuuđen, muuta net ei juuri saata tehđäkhään. Mutta ko vanhus oon poissa ja ko kväänikansala oon liijan vähän resurssii pittäät yhtäaikkaa päässä kahta assiita, kuka sitte ottaa vaarin siitä tulleevaisuuđesta? Tarttuu tuohon kirvheesseen ja pykkää omin käsin vanhan mallin jälkhiin, naulaa ja tapittaa, punnoo köyđet ja takkoo ja mitä niitä nyt oonkhaan mitä oli niin tärkkee osata vanhaasseen aikhaan. ¶
Tuskin nuoret, saattaa ajatella. Nethän oon olemassa niin nykyaikhaiset. Halluuvat tyhä puuhaila kontuurikväänikulttuurin kansa, päästä palelemasta ja saamasta vesikelloi sormhiin, niilä oon enämen mieli tehđä assiita mikkä oon tähđeliset tulleevaisuutta varten. Onneksi meilä oon tähän huomhautus. Nimittäin piian se oikkeestansa oon kväänikansan etu ette heiđän nuoret perustethaan niin paljon menheisyyđestä? ¶
Tässä muistutamma erosta menheisyyđen ja tulleevaisuuđen välissä: Tyhä toinen niistä jatkuu ikuisesti. Siinä tullee raja vasthaan kunka paljon salvetuita huonheita tarvithaan, kunka paljon vanhaata oon olemassa. Vaikka se ei juuri siltä tunnu niitten kulttuurimuistosankariitten mielestä jokka taistelhaan kvääniin materiaalisen kulttuuriperinön loppunyssiin puolesta. Navetoitten ja aittoin, huonheitten ja naustiin puolesta. Mutta kuitenki se homma jonaki päivänä loppuu. ¶
Met ajattelemma ette fylkinkommuunin ja riikinantakvaarin signaalit sen suhtheen oon hyvät. Paremat ko pitkhään aikhaan. Veteraanit saađhaan appuu, prosektiita oon toimessa. Kvääniin kulttuurimuistot, se vähä mikä vielä oon jälilä, siitä otethaan vaarin huomista varten. Systeemi pittää siitä huolen. ¶
Mitä net oon luvanheet, sen net piđethään. Spagaatista tullee loppu, kvääniin menheisyyski päässee rauhaan. Niin ette metki pääsemä liikkumhaan etheenpäin. ¶
Hautaristi  ¶
Aijan hammas kalluu, vielä jotaki niinki fiinii ja tärkkeetä ko meiđän hautamuistoi. Muistoo olis pitäny hoittaat ja siitä pittäät huolen, mutta joko ei ole yhtäkhään jäljelä sitä tekemhään, eli sitte het asuuvat liijan kaukana. Vanhoita hautamuistoi saattaa pittäät kulttuurimuistoina, ja ympäri maan oon paljon samanlaissii ilman hoiđotta. ¶
Uusi muoti  ¶
Symbolikkii, vain mitä? Ette meiđän maa heti taas oon lumen peitossa? Eli ette met olema joutunheet käymhään läpi ankariita toimii taistelussa koronavirusta vasthaan. Sananvaphaus piian, Nobelin rauhanpalkinto rohkeile journalistiile? Piian kysymys oon kvääniistä, siitä ette ruijalaistaminen pani heiđän pääle kuonokopan niin ette heistä tuli äänetön kansa? ¶
Liivamato  ¶
Ushein sitä tunturissa kulkkeissa hunteeraa ette kunka se mennee sen kvääniassiin kansa. Ajattellee kväänin revitaliseeraamisen ympäri. ¶
Semmoisella reisula kohtasimma tämän villikon, se vajelsi tunturissa kohta sammaa vauhtii ko millä se meiđän hunteeraama assii mennee etheenpäin. Se anttaa hyvän kuvan meiđän frustrasuunista. ¶
Mutta se oli soma liivamato, ja met toivoma ette seki päässee turvalisesti perile. Tulleevaisuuđessa, jonaki kaunhiina päivänä. ¶
Onni ja lykky  ¶
Hevoinen oon aina ollu tärkkee osa elämää kväänitaloissa. ¶
Mutta semmoisheen kovhaan työhön tarvithiin lujat jalkaneuvot, ja tässä meilä oon hyvinpiđetty kenkä ja siihen kuuluuvat naulat. ¶
Hevoisenkenkä tuopi onnee, sikkaristi kansa sen tähđen sen oon henganheet klasinkarmhiin, nuot sepät ihmiset jokka piđethään Kuivakosken kväänitalloo Raisinvankassa. ¶
Kammi  ¶
Tässä meilä oon fiini klassilinen kotarustinki – melkhein täyđelinen vastakohta lantalaisten tradisunelille salvamisele. Rakenustavat oon huomattavan erilaiset, esimerkiksi puutavara oon aivan eri sorttii ko se mitä piđethään ko salvethaan hirsihuonheita. Tämä esimerkki oon Naavuonosta Pohjais-Tromssasta. ¶
PÖRHÖNEN JUOLIKOSSA  ¶
Saatatko nähđä sen? Polttiaispörhösen? Lensi 900 metteerii merenpinnan ylipuolela ja sitte se melkhein katos kylmhään ja kovhaan kiviauttiimheen. Se oon yksi meiđän tavalissiimista pörhösistä, mutta rakkhaala lapsela oon monta nimmee, ja tällä kaunhiila oon kaksi ”etunimmee”, Nymphalis ja Aglais, sukunimi oon urticae. Suomeksi nokkosperhonen, lannan kielelä polttiaispörhönen. ¶
TEKST LIISA KOIVULEHTO ¶
Uussii oppikirjoi tehđään ¶
Kaikki koulaiset saađhaan tiettoo kansalisista minoriteetiistä/ ¶
Kuuđes- ja seittemesklassin koululaiset saađhaan ensi syksynä uussii oppikirjoi, missä muistelhaan kainulaisista, mettäsuomalaisista ja muista kansalisista minoriteetiistä. ¶
TEKSTI LIISA KOIVULEHTO ¶
TROMSSA Norjassa tuli viimi syksynä voimhaan uusi oppiplaana. Sen tähđen uushiin samfunnsfaagin kirjoihiin tullee tiettoo kansalisista minoriteetiistä: kainulaisista, mettäsuomalaisista, romeista, romaneista ja juutalaisista. Forlaakit tehđään koulukirjoi nyt ja net otethaan käytthöön syksylä ko koulut alethaan. ¶
Vaikkee saađa tiettoo  ¶
Gyldendal forlaaki oon yksi mikä tekkee näitä uussii kirjoi. Heiđän ihmiset lujethiin ensisti kaikki mitä departtementit ja muut viraliset tahot (en ymmärrä) oli kirjoittanheet kansalisista minoriteetiistä. Sitte het kirjoitethiin ehđotuksen tekstiksi ja lähätethiin tekstin kaikile minoriteetiile, niin ette het saatethaan lukkeet sen ja sannoot ette oonko se heiđän mielestä oikhein.  ¶
- Met huomasimma ette monet näistä viralisista kalttiista ei vastanheet sitä mitä vähemistöt itte meinathaan ja niissä oli tiettoo, mistä saatethaan kiistellä. Se olis ollu viishaamppaa kyssyy ensisti minoriteetiiltä itteltä, mutta met emme tienheet sitä sillon, sannoo redaktööri Björn Möst Gyldendal forlaakin oppikirjaosastosta. ¶
- Niin oikhein ko mahđolista  ¶
Gyldendal lähätti heiđän tekstin lujettavaksi Ruijan kveeniliitole, joka lähätti sen etheenpäin. Kainun institutin opetusjohtaaja Terje Aronsenile joka teki monta korjausehđotusta siiheen tekstiin missä muistelhaan kainulaisista. ¶
- Met olema olheet yhteyđessä kaikkhiin joukkoihin, ja olema saanheet paljon korjausehđotuksii. Otama nämät myötä niin ette se tullee niin oikhein ko oon mahđolista, Möst sannoo. ¶
Jokku joukot oon kirjoittanheet hyvinki paljon korjauksii. Oppikirjhaan ei mahđu niin paljon tekstii, ja forlaaki häyttyy koko ajan muistaat, ette oppikirja oon 11-12-vuotisile koululaisile. Teksti ei saa olla liian vaikkee. ¶
- Jos tekstii oon liikkaa tai jos met tykkäämä ette se oon liian vaikkee 11-12-vuotisile, meilä oon toinen mahđollisuus ja se oon että saatama ottaat sen opettaajan oppaasheen, Möst kertoo. ¶
Viiminen tarkastus  ¶
Aronsen lähätti hänen ehđotukset Gyldendalile februaarikuun puolivälissä. Sitte het keskusteltiin tekstistä ja joistaki detaljiista ja forlaaki kirjoitti uuđen tekstin, minkä Aronsen sai lukkeet vielä yhđen kerran. ¶
Kulumista  ¶
Vuođen 2021 lopussa olisimma saattanheet anttaat ulvos viimi vuođen novemperikuun johtokirjoituksen uuđesti. ”Taas yksi nöyrävuosi kvääniile”, kirjoitimma silloin, ja sillä meinasimma staatin kväänikansale asettammii rahalissii raamii. Olema tahalamma välttänheet ”rahanaarmuu plaatassa”, mutta kerran vuođessa se häyttyy olla lupa kyssyyt: Kunka kauvoin esivallat meinathaan ette maan issoin kansalinen minoriteetti häyttyy ođottaat ette saapi oikkeemääräiset rahat ittensä hommhaan? ¶
Tuskin yksikhään kansanjoukko tässä maassa saapi enämen aikhaan vähemillä rahoila ko kväänit. Kysymys kuuluu ette kunka kauvoin het jaksaavat. Tehtävämäärä mikä sisältyi Kvääninuorten nuorisotyöteliijän virankuvhaan oon tästä hyvä esimerkki. Lista oli sen pitukainen ette siinä oli työtä nokko kahtheenki virkhaan, siinä ko oli paljon muutaki ko ette säilytettäis yhđistyksen nykytilan ja ette nuoret saatais pittäät sommaa. Siinä oli revitalisasuunin eđesauttamista, sitä ette pitäis nostaat kokonaisen kansan etheenpäin tulleevaisuutheen. ¶
Het meinathaan tođesti totta, lyhykäisesti sannoin, omala satsauksela, mutta ko kivvii lađothaan takkhaan mikä jo alun alkkain oon kohta liijan painaava nuorile harttiile, sitä ođottais ette varat oltais suhtheessa työtehtävhään. Met piđämä ette se oon surkkee ja melkhein häppee ette esivallat ei palkitte niin ahkerii kansalissii minoriteettinuorii fastiila,tođelisila toimivaroila. Varoila jokka näytettäis ette staatti omila toimila totteinuttaa sen oman luppauksen, luppauksen minkä nimi oon revitaliseeraus. ¶
Muutaki ko rahhaa tietenki tarvithaan ette homma saatais tehđyksi, mutta raha oon se assii mikä hommasta vailuu. Toinen tarpheelinen assii oon kyky aloittaat ja tahto, nimittäin se kvääniin merkitteevä ylösrakenustyö mitä met tääpänä näjemä ette kohta vähäinen määrä ihmissii ja institusuuniita totteinuttaa. Mutta pitkän pääle se tullee raskas toimiit niin pienilä varoila ette tođelisuuđessa assiit jouđuthaan tekemhään talkkootyönä. Ja kompetansin kehittäminen kärssii, justhiin se mitä tääpänä tarvithaan ette ihmiset oppiivat paremin kväänii ja muutoinkin kaikkii niitä assiita mitä pitäis tehđä. ”Yksin-kväänikonttuurissa” alkkaa olemhaan reekeli, se mikä pitäis olla staatin satsausta, tunttuu tođelisuuđessa purkuhommalta. Ei ole mikhään salhaisuus ette siltä tunttuu Ruijan Kaijustaki. Kuluminen oon tääpänä liijan suuri. ¶
Uhkana oon ette menetämmä mahđolissii työpaikkoi ja lisäarvoo, halu assuut pohjaisilla raja-aloila kattoo ja ihmiset vähethään. Kväänit saatettais olla tekemässä niin paljon, mutta kylvösiemenet vailuthaan. ¶
Se saattaa olla ette puhuma kuuroile korvile, kansa nyt vuođen 2021 desemperikuussa. Ja saattaa olla niinki ette jostaki ittää joku ministeli puhumhaan ja sanomhaan ette kväänit päinvastoin saavat paljon rahhaa. Eriliikaisesti jos summhaan räknäthään varat koulaamisheen, tienrakentamisheen, uussiin torpeedovenheitten osthoon, oopperoitten pykkäämisheen, jokalaisheen semmoisheen satsaamisheen mistä kväänikansaki päässee osaliseksi. ¶
Helppo joulunetuaijan skenkki ¶
Nyt oon kysymys siitä ette olis mahđolinen lukkeet Alf Nilsen-Børsskogii ruijaksi. Hyvä se olis ennen mailmanloppuu. Kväänit ja muut halluuvat sitä, sekä sievälitteratuurilisista syistä ette siksi ette ihmiset tykkäävät lukemisesta. Oonko net hyvin kirjoitettu? Oonko net jännittäävät? Uskokkaa eli älkkää, mutta meilä ei ole mithään valmista vastausta. Liijan harva oon lukenu häntä ette saattais anttaat varman vastauksen. ¶
«Børsskogii ruijaksi? Ei, se kyllä oon kohta vaikkee tehtävä.» ¶
Niin meile oon vastattu ko olema kysynheet lantalaisilta assiista. Itte kääntäminen, se kyllä mennee, siinä tarvittemma tyhä rahhaa ja kompetenssii, mutta kantona huhđassa oon forlaaki ja kirjan oikkeuđet. Juristiita ja muita ansakuoppii. ¶
Kauvoin met olema hyväksynheet sen selityksen. Ja kauvoin met olema jättänheet tekemättä sen minkä olis pitäny olla ittestänsselvä: Kyssyyt niiltä jokka istuthaan kirjoin oikkeuksiitten päälä. ¶
Kyssyyt Iđut-forlaakilta. Se oon pieni forlaaki mikä oon antanu ulos paljon kirjoi. Het olthiin paljon tekemisissä Nilsen-Børsskogin kansa sillon ko se vielä eli, ja forlaaki antoi ulos kans kirjailiijapäälikön kirjasarjan Elämän jatko. ¶
Iđutin vastauksen sie saatat lukkeet tästä makasiinista, ja met saatama muistela ette se kyllä oon sommaa luettavaa. Emmä met siitä löytänheet mithään vastoinmielisyyttä, se ette saađa aikhaan sopimuksen oli tyhä formaliteetti. ¶
Siinä se sitte oon. Pallo ei lentele ympärins mishään juridikan eli unheetetun epäsovun aika-avaruuđessa mutta makkaa sievästi paikoilans. Paanan lantalaisela puolela. ¶
Se ei ole meile vaikkee ymmärttäät ette Iđut meinaa ette pittää löytyyt muita jokka ottaavat tehtävän kontolens. Heilä oon nokko tekemistä muunlaisten kirjoin kansa mikkä ei olheen kuulu kväänikentthään. Mutta kunka oon kvääniaktööriitten kansa? Vailuuko kvääniiltä kyky alkkaat hommhaan? ¶
Tässä heitämä suunkäytön. Heti oon joulu, mutta ennen kaikkii sen tähđen ette metki kauvoin luulima ette se oli niin hankala assii. Mutta se ei olekhaan. Se oon tyhä tyyris ja vaattii paljon työtä, eli sen sortin tiepummi minkälaisten ylitte lantalaiset oon harjaantunheet kompuroittemhaan. ¶
Näilä sanoila met kiitämä siitä somasta jouluetuaijan skenkistä minkä saima Iđut-forlaakin väjeltä ja toivotamma lantalaisile ja kaikile muile Nilsen-Børsskogin tulleeville lukkiijoile oikhein hyvvii pyhänaikkoi. ¶
Hirsinurkka kajan takana  ¶
Tämän kuvan oon otettu jonku kajan takkaa Ruottista, jostaki Jällivaaran ja Kiirunan väliltä. Sielä tehthiin vanhaasseen aikhaan kaikki itte. Tässä kuvassa oon puretun stasuunipytingin jätöksii, ja näjemä ette siihen oon aikoinansa hakattu pykäletyt lohenpyrstönurkat. ¶
Ruijan Kaiku / Uforsonlig ansettelse ¶
Oversatt til kvensk av Kainun institutti – Kvensk institutt 22.1.2019 / Merethe Eidstø ¶
Virkhaanpano mitä ei saata hyväksyyt ¶
Kväänit oon istunheet niin ko neuloin päälä. Kuka tullee heän alibii tahi parhaassa tappauksessa representantti tottuus- ja sovituskomisjuunin sekretariaathiin? Tiistaina 15. januaarikuuta tänä vuona tuli vastaus. Ei kukhaan. Ei alibii ja ei representanttii. Kaikki 3 paikkaa annethiin heile, keilä oon saamelainen tavusta ja kompetanssi. ¶
Ko ilmoitustekstin annethiin ulos 12. septemperikuuta menheenä vuona, Ruijan kveeniliitto ja Norske samers riksforbund lähätethiin yhtheisen pressimellingin, missä het kritiseerathiin Isotinkkaa ja Tromssan universiteettii tästä tekstistä. Het vaaithiin ette sen muutettais, niin ette kväänin ja saamen kielen ja kulttuurin tuntemus ei olis tyhä etu, mutta vaatimus. ¶
Tekstin ei koskhaan muutettu. Jälkikätheen sen häyttyy ymmärttäät niin ette Isotinka ei tahtonu kväänin kompetanssii myötä sekretariaatthiin. Taas oon Norjan staatti puhunu kahela kielelä; ulkopuolisesti het oon lämpimästi kväänin revitaliseeringin eestä, mutta sisäpuolisesti het valithaan kylmästi strategiat, mikkä viivytethään toimii – siksi ko kväänin probleemi jaukkuu ittestänsä. ¶
Tällä virkhaanpanola saamelaisten interessit voitethaan 3-0. Se meinaa ette kommisjuuni oon menettänny jo paljon sen pohjan hyvvää prosessii varten. Se oon niin ko punainen tukko kvääniin ja norjansuomalaisten interessiin kasvoile. Se oon joukon kumma ette tämän oon valittu tottuuen ja sovinon pohjaksi. ¶
Met uskoma ette komitea saapi jatkata työtä ilman kuuntelematta kvääniin kritikkii. Ja jos kuitenki tulis jonkulainen selitys miksi valithiin 3 henkkee keilä oon saamelainen tavusta ja 0 henkkee keilä oon kväänin tavusta? Vastaus oon sikkaristi ette jahti oli ilman resultattii – ei löytyny yhtäkhään viisasta kväänii. Mutta jos se oon niin, miksi ei kysytty kväänimiljöiltä ette saatethaanko het ehottaat hyvvii kandidaattii? ¶
Prikku i´n päälä oon sitte piian se ette tullee vastaus Isotingalta/kommisjuunilta. Sen sijhaan ette annethaan ylös panematta vasthaan, sanothaan jotaki semmoista ko ”tässä pittää muistaat ette sekretariaatila oon paljon tiettoo kans kväänin ja norjansuomalaisten kielen, kulttuurin ja samfynnin ympäri». ¶
Toisila sanoila; saamelainen kuka tiettää jotaki kväänistä oon parempi ko kvääni itte. ¶
Komitean laiva oon pahasti kaltossa ko se oon pannu kokhoon tämmöisen sekretariaatin, ja se saattaa tulla vaikkee oikaista sen. ¶
Talven kasvot ¶
Ei se oliskhaan luonto jos se ei jättäis jälkkii pörhääns, jälkkii mistä toiset säilyyvät, toiset kattoovat. Tässä oon kuningas talvi näyttäny meile oman maalustaiđon. Abstraktiita haamui mikkä tulhaan ja menhään ja jokka muutamana hetkenä materialiseerathaan ittens hopusti haamustettuina portrettina. Näjetkö sie tässä kasvot? Vain oonko se tyhä tuiskulunta? ¶
Ansarauđat ¶
Vanhoita ansarauttoi kotipaikkamuseumista Ruottin puolelta. Semmoissii käytethiin ennen revon- ja hukanpyyđössä. Nyt net oon kieletty, ja nämät rauđat oon tehty vaarattomaksi. Turkiselläinten jahti ja pyytö ja vielä ansominenki olthiin lantalaisten eri konstii pärjätä ittensä. Het tavothiin rauvat ylheensä itte, vanhoitten malliin ja taittoin jälkhiin. Ruottalaiset olthiin spesialistit tekemhään fieteriterästä mistä tavothiin esimerkiksi lapinpuukkoi. Fieteriteräs oon erinomhaittain fiini terässortti mistä lantalaisrauttiila ja muila seppäihmisillä oli hyvä saanti. ¶
kainun kielen konferenssi _neuvoja ¶
Kahđen konferansipäivän aikana saathiin kuula myös suomen ja saamen kieliraatiitten työstä ja kans siitä kunka kaksi muuta itämerensuomalaista kieliminoriteettii, võronkieliset ja meänkieliset, oon organiseeranheet tahi oon organiseeraamassa heiđän kieliraattii. ¶
Saamen kielheen lainathaan ruijasta ja suomesta ¶
Saamen kieliraađissa Ruijassa oon viisi jäsentä jokka oon polittisesti valittu neljeksi vuođeksi. Het eđustaavat pohjais-, etelä- ja luulajansaamen puhhuujii. Saamen kielilautakunta toimii kolmessa maassa, ja het tehđhään uussii sannoi ja reekeliitä. ¶
- Lapset ja nuoret oon tärkkeimmät  ¶
Kielen eđistys/kehitys oon negatiivinen: Nuoret muutethaan pois kotipaikoilta missä ei puhuta saamea. ¶
- Tämä oon pienten kielitten probleemi joka paikassa. Mailmassa oon noin 7000 kieltä, mutta 3500 oon tyhä isovanhemmiitten kieli. Nämä kielet oon poissa 50 vuođen päästä, jos mikhään ei muutu. Mie toivon ette näin ei tapatu sillä ko met emmä tieđä mikä arvo näillä kielilä oon, Rolf Olsen sannoo. ¶
Olsen oon saamen kielistyyrin johtaaja. ¶
- Se häyttyy auttaat kaikista eniten lapsii ja nuorii. Ja saađa ämmit ja äijit puhumhaan kainun kieltä heiđän lapsenlapsile - niin met saama kielen jatkumhaan. Puhuminen ja puhuminen, se oon tärkkeintä, ei kirjoitettu kieli, Olsen sannoo. ¶
Kirjoituksen oppimisessa oon hyvä apu ko saapi daattakonheeseen korrektuuriprogrammin. Saamen kielen korrektuuriprogrammi oon melkkeen valmis. ¶
- Monet nuoret ei ymmärrä ette heilä saattaisi olla mithään appuu saamen kielestä ko het oon täyđet. Mutta jos heilä oon siittä hyöttyy heiđän elämässä, se heti anttaa motivasuunii, Olsen sannoo. ¶
- Op p ikkaa muitten virheistä!  ¶
Hän sannoo että saamen kielistyyri ja -raati oon tehnheet monta virhettä. ¶
- Meilä oon ollu paljon probleemii siksi ko met olema vaihettanheet ortografiita. Oon hyvä, ette kainun kielen ortograafii oon selvä, hän sannoo. ¶
Saamen kielistyyri oon matkustanu Walesissa ja Irlannisssa kattomassa kunka minoriteettikielii elästytethään sielä. ¶
Saamen kieli-ihmiset työtelhään kans yli rajan: Ruotti-Norja (etelä- ja luulajansaami) ja Norja-Suomi (pohjaissaami) ja Norja-Ruotti (pohjaissaami). Eri maitten rajoista oon kans hauskoi seurauksii: ¶
- Suomen saamheen lainathaan sannoi ruiđasta ja Ruiđan saamelaiset lainathaan suomesta - mutta miksi? Se oon meile yksi mysteeri! ¶
Ruiđan kielestä lainathaan tietenki koko ajan. ¶
- Sami-raatiossa ja -televisuunissa matkithaan ruiđan kieltä. Intonaati oon muuttunu hirmuisesti 30-40 vuođessa. ¶
- Digitaaliset oppimateriaalit ja musiikki oon kaikista tärkkeimmät nuorile, ja kans festivaalit ja filmit. Sillä saametinka oon antanu rahhaa näile, Olsen muistelee. ¶
Meänkielelä oon kirjoitettu kauvoin ilman standaarttii ¶
Meänkielelä oon kirjoitettu hirmuisen paljon kirjoi - raavhaitten ja lasten kirjoi - ja pari näyttämöpelliiki ilman ette kielelä oon standaarttii. Kaikki oon kirjoittanheet heiđän omala kielelä. Riikki oon kans antanu ulos muutampii dokumenttii meänkielelä niinko muilaki minoriteettikielilä. ¶
Nyt muutammat oon tekemässä meänkielen deskriptiviistä grammatiikkii. Se oon semmoinen grammatiikki missä muistelhaan minkälainen tämä kieli oon. ¶
Tarvittee oman kieliraa đ in  ¶
Ruottin riikin kieliraati sisältää kans minoriteettikielet. Meänkielen assiita hoiđethaan Uumajassa. ¶
- Mie tykkään ette heilä oon kovin vähän rahhaa kielen kehittämisheen, Harriet Kuoppa sannoo. ¶
Harriet Kuoppa tekkee hänen tohtorinväitöstä meänkielestä. Hän halluisi ette kaikki minoriteettikielet saattais oman kieliraađin. ¶
- Mie tykkään ette met saattaisima työtelä kans yhđessä kainulaisten kansa, sillä ko muutammat kainun kielen dialektit oon samanlaiset ko meänkielessä, Kuoppa sannoo. ¶
Meänkieltä kaikile Pajalassa  ¶
Pajalan komuuni halluu ette 80 prosenttii lapsista saatethaan lukkeet ja kirjoittaat yksinkertaista meänkieltä ko het lopetethaan nuorisokoulun. ¶
- Se oon hyvä ideaali, mutta mie en oikheen usko ette se oon realistinen, opettaaja Linnea Nylund sannoo. ¶
Heiđän probleemi oon ko heilä ei ole oppimateriaalii eikä se oikhein kukhaan vielä tieđä kunka se häytyis kirjoittaat meänkieltä. ¶
- Kirjoitammako piili vai biili? Molemppii näkkee nyt, Linnea Nylund muistelee. ¶
Opettaajat oon aktiiviset. Joukko opettaajiita kokkoonnuthaan kerran kuukauđessa ja het kirjoitethaan oppimateriaalii netthiin. Ruottin kruunu oon laittanu oikhein fiinit nettilaiđat kaikile minoritettikielile ja muileki kielille miitä Ruottin kouluissa puhuthaan. Siellä het diskuteerathaan kans kielikysymyksistä. Meänkielen laiđat oon www.modersmal.skoleutveckling.se/meankieli ¶
Kaksi festivaalii  ¶
Pajalan komuuni aikkoo kans perustaat meänkielisen esikoulun. Joka vuosi järjestethään Meänkielifestivaalit. Korpilompolossa oon pyyđetty vanhoita ihmissii koulhuun muistelemhaan lapsile, ja vanhaat oon sielä perustanheet kans laulujoukon, mikä oon tehny ceedeenki! Yksi joukko käänttää kokonhaista kirjaa meänkielele, ja siitä tullee kans äänikirja. Desemberikuun alussa piđethään Korpilompolossa Yöfestivaalit. ¶
- Halluisimma tänä vuonna sinne kans kainulaissii! Linnea Nylund pyyttää. ¶
Monenlaissii kysymyksii  ¶
- Probleemi oon meiläki se ette monet vanhemmat oon negatiiviset meänkielheen sillä ko se oli niin raskasta heile lapsena ko het ei saattanheet ruottii, Linnea Nylund muistelee. ¶
- Osala meistä oon suomalaistausta, osa oon meänkieliset, osa ruottalaistumassa. Kunka met sen sanoisimma sitte? Sanoisimmako esimerkiksi ette ”Kukka oon ikkunanpenkillä” eli ”Kukka oon klasinpenkillä” eli ”Kukka oon fönsterinpenkillä”? Harriet Kuoppa kyssyy. ¶
- Diskuteeraamma kans tietenki ette mihiin se h panhaan ja mietimä otamako kovat eli pehmeät koot, peet ja teet: bensiini vai pensiini, daattori vai taattori, spagetti vai spaketti. Ja paljon muuta! Meilä oon monta varianttii, Harriet Kuoppa sannoo. ¶
<<< kuva Harriet Kuoppa ja Linnea Nylund<<< ¶
Võron kieli noussee taas ¶
Vorõn kieltä puhuthaan Öystäetelä-Virossa. Ennen sitä puhuthiin kans Latviassa ja Ryssänmaallaki parilla paikoila. Vanhoita tekstii löyttyy 1600-luvulta. Mutta sitte tuli eestin kieli täysilä ja ihmiset alethiin tykkämhään ette võron kieli oon tyhä puhetvika. ¶
Uusi interessi võron kielheen nousi 1980-luvula. Kesäkoului oon piđetty vuođen 1989 jälkhiin. Võron institutti perustethiin 1995. Tarton universiteetissa saa studeerata võron kieltä. Aviisi Uma Leht kirjoittaa võron kielelä, ja raatiossa ja teeveessä oon vähän programmii võron kielelä. ¶
Oma ortograafi i eli ei?  ¶
Võron kielessä oon semmoissii äänifenomeenii miitä ei ole eestin kielessä, esimerkiksi võrossa oon palatalisaattii ja sulkuäänne/lukkuääni (kakuminaaliklusiili). Nämät ja joitaki toissiiki ääntheitä kirjoitethaan joskus vähän eri tavoin. Võrossa oon kahđeksen dialektii. ¶
- Meilä oon erilaissii strateegioita mistä häyđymä valita: Met saatamma kirjoittaat kokonhaansa eri tavala ko eestin kieltä tahi samhaan laihiin. Tahi saatama ottaat malliksi vanhaan kaakkoseestin kielen, võron kielen standardiseeramisprosjektin johtaaja Tuuli Tubin muistelee. ¶
Sanatalko työtä  ¶
Võro-eesti-sanakirja tuli ulos 2002 ja eesti-võro-sanakirjaa oon tekemässä. ¶
- Tarvittema paljon uussii sannoi. Työjoukko pittää kokkouksen joka toinen viikko. Työjoukko tekkee uussii sannoi, ja niitä tehđään kans erikoisissa sanatalkoissa. ¶
Työjoukossa oon sekä vanhoita ihmissii, jokka puhuthaan võron kieltä ette tutkiijoita, jokka Võron insitutti valittee. ¶
<< kuva Tuuli Tubin<<< ¶
Tärkkeintä oon mitä kieli merkittee sinule ¶
- Suomen kielen tuki oon tärkkee kainun kielele. Esimerkiksi kainun kielen ortografii oon sama ko Suomessa ja sentähđen oon yksi probleemi vähemän, suomen kieliraađin johtaaja Harri Mantila sannoo. ¶
Hän on Oulun yliopiston suomen kielen professori. ¶
Suomen kieliraađissa oon kolme professorrii ja kolme kielenkäyttääjiitten eđustaajaa (media, opettaajat ja käänttääjät). Heiđät valithaan kolmeksi vuođeksi. ¶
- Mutta kielen eđistys/kehitys ei saa olla tyhä tutkiijoitten käsissä, Mantila sannoo. ¶
- Hakekkaa kuurttoo kaikilta  ¶
Suomen kieli siirttyy vanhemilta lapsile, mutta kainun kieli ei. ¶
- Kaikki kainulaiset ei saateta heiđän ommaa kieltä. Muutammat saatethaan oikhein hyvin ko taas muutammat tyhä pikkusen. Ei ole niin paljon ihmissii jokka puhuthaan kainun kieltä. Kainun kielen elvästyminen/elästyminen alkoi Porsangista, mutta Varenki oon tietenki otettaava myötä sekä hajettaava kuurttoo meänkielestä, Mantila sannoo.  ¶
- Kunka se sitte elästytethään kainun kieltä? Mistä sie saat uussii sannoi? Piian suomen kielen prinsiipit sovithaan kainun kielheenki. Mutta se ei häyđy olla puristinen tai formalistinen, hän funteeraa. ¶
Tärkkein sinule ittele  ¶
Mantila tykkää ette kainun kielen tärkkeimät funksuunit oon sosiaaliset ja kulttuuriset. ¶
- Tärkkein oon se mitä kieli merkittee itte puhhuujale ja hänen identiteetille. Se häyttyy fundeerata haluthaanko ette kaikki oon täyđelisesti kaksikieliset tahi oonko se nokko ette sie saatat puhhuut kainun kieltä joissaki tiloissa, Mantila sannoo. ¶
- Missä kainun kieltä haluthaan puhhuut ja käyttäät yhdeiskunnassa? Jos mie saisin jotaki sannoot, niin mie tykkään ette kainun kieli oon tärkkee kehittää siiheen laihiin, ette sitä saatethaan käyttäät koulussa ja meediassa. ¶
Ja tietenki hän mielelä lukisi uussii kirjoi kainun kielelä. ¶
- Nyt oon tärkkeetä innostaat ihmissii käyttämhään kieltä. ¶
<<< kuva Harri Mantila <<< ¶
Taas yksi nöyrävuosi kvääniile ¶
Koska met viimi kerran saatoima muistela tođesti hyvän kvääniuutisen? Ei ole helppo muistaat. Se mahtoi olla silloin ko tottuuskommisuuni ilmoitti ette se tođesti aikoi käsitellä kansa sitä vääryyttä mikä oli ollu lantalaisten osana. Mutta oonko tunnustuksen pörästä seuraava askelet poliittiset tevot, sen vasta aika näyttää. Nyt niin ko aina, lantalaiset häättyyvät ođottaat ette ođottaat. ¶
Ođottaat kansa ökonoomisesti, sen jälkheen ko Oikkeiston Jan Tore Sanner syksyn staatinbudsetissa vuotta 2020 varten teki semmosen ehđotuksen mikä praktisesti meinaa lantalaisten kielen ja kulttuurin revitaliseeraamisen pyssäänyttämistä nykytasale. Taas annethaan lantalaisten pääuhkaajalle – aijale – paras mahđolinen elinsija. ¶
«Usheet uskothiin ette vuosi 2020 olis se vuosi, ko satsaus kvääniassiisseen nousis lenthoon», met kirjoitimma viimi vuona tähän samhaan aikhaan johtokirjoituksessa. Valitettavasti sen häättyy toistaat tänä vuona. Ja taittaa olla ette se oli liijan optimistinen ko kirjoitimma esivalttoin vailuuvasta satsauksesta tähän laihin: ¶
«Met valittemma uskoot, ette tämä ”lepoväli” pittää sisälä sen ajatuksen ette tottuuskommisuunin konklusuunit aukaisthaan tietä kväänikansan ökonoomisen tilan paljole paranemiselle.»”lepoväli” pittää sisälä sen ajatuksen ette tottuuskommisuunin konklusuunit aukaisthaan tietä kväänikansan ökonoomisen tilan paljole paranemiselle.» ¶
Nyt pörästä olema valitettavasti joutunheet havaittemhaan ette lantalaisilla ei piian ole tillaa ođottaat siihen ette kommisuuni oon keriny ittensä työstä. Kieli oon heti poissa, kulttuurisatsauski vastalheessa. Vain noppee satsaus revitaliseerinkhiin pari vuotta aikkaa olis mahđolisesti saattanu tehđä ette kieli ja kulttuuri oltais pärjänheet, mutta staatti sanoi ei – ja sannoo aina. ¶
Vuosi 2020 ja luultavasti iso osa vuođesta 2021 mennee histoorihaan aikana ko ”kaikki” saathiin staatilta raha-appuu – mutta ei kuiten kväänikansa. Sillä met olema nyt mistantanheet toivon. Pyyđämä antheeksi ette nyt kuitenki vähäksi aikkaa annama pessimismile vallan, mutta tämä esivalttoin piina alkkaa painaat meiđän yli. «Se näyttää siltä ette Isotinka passiivisen aggressiivisesti anttaa lantalaisen/ruijansuomalaisen kulttuurin mennä tyyhään», siteerasima met Kveenimaanyhistystä viimi vuona ko tila silloin oli justhiin sama: Statinbudsetista löyttyy lantalaisile tyhä vaihetusrahhaa. ¶
Olima met kuitenki vähäsen positiivisetki tähän samhaan aikhaan viimi vuona. Met kirjoitimma ette vielä saama nähđä oonko klasi puolityyhä vain puolitäysi. Met näjet unistimma isosta satsauksesta vuođen 2021 budsetissa. ¶
No, nyt olema nähnheet. Ei tullu mithään issoo satsausta tänäkhään vuona. Pyyđämä taas antheeksi, mutta näyttää ette klasi oon puolityyhä. ¶
Toivotamma kuitenki kaikile meiđän lukkiijoile hyvvää syystalvee. ¶
Siitä kuvasta ette pohjasessa oon vain kaks kansaa oon iso negatiivinen konsekvensi kainulaisile. ¶
TEKST LIISA KOIVULEHTO ¶
TROMSØ Rajat kansoitten välissä annethaan kokonhansa väärän ressursijaon kielen, kulttuuri, opetuksen ja meedian kysymyksissä ¶
Saametinka ja Finmarkun fylkkitinka hallithaan yli luonnon - ja kainulaisista oon tullu ”ei-kansa”. ¶
Samanlaista sopimusta oon kans ajatelheet Tromssaan ja Nordlandin fylkile. ¶
Sattumaa  ¶
- Oonko se oikheen ette yhðelä etniselä joukola oon niin paljon valttaa Pohjas-Norjan luonnon hallittemisessa?  ¶
- Politikkii ei saa selittäät etnisyyðen kautta. Etnisyys oon sattumaa, sannoo professoori emeritus Knut Skog, joka kuuluu Taanan ja Etelä-Varengin kolmekielishiin miljöihiin. Hän uskoo lokaalisheen luonnon hallittemisheen, mutta jakaminen oon väärin. ¶
- 50-50 vallanjakaminen Finmarkunominaisuuðessa oon väärin. Demokraattiset pelimääräykset oon jätetty pois. Saamelaisila oon 5-6 kerttaa isompi representeeraus ko mitä heiðän luku määrää. Met häyðymä muistaat ette viimi saametingan vaalissa annethiin vain siinä 8000 ääntä, ja ette jokaisen saametingan representantin takana oon siinä 200 äänttääjää ja muutamiila vielä vähemänki. Het ei, toisin sanottu, representeerata monta, Skog sannoo. ¶
Finmarkun fylkkitingan vaalissa 2003 annethiin 27 823 ääntä ( melkkeen 50 % vaalin osanotosta). Tromssassa annethiin 58 091 ääntä ja Nordlannissa 88 261 ääntä. ¶
- Saametingan representeerauksen saattaa verrata esimerkiksi komuunhiin niin ko Alattio, Harstad tahi Narvik.  ¶
Universiteetti  ¶
Skog oon nyt pensunisti. Hänen aktiivinen virkaikä oli siviili-ingeniöörinä NTH:ssa, nykysessa Trondheimin universiteetissa, (missä hän oli myötä laittamassa ensimäistä ingeniööritten dataopetusta Ruijassa), 1962 saakka hän oli myötä Sintefin informatikkitutkimuksessa Trondheimissa, professoorina Tromssan universiteetissa ja Norut IT;n tutkimusinstitutissa. Tromssan universiteetissa hän huomasi kunka iso merkitys universiteetilä oli saamen kielen normeeraus eðistyksessä. ¶
- Universiteetin apu oon ollu alfa ja omega saamen kielen eðistyksessä. ¶
Parannuksentekeminen  ¶
- Alattiojoven rakentaminen oli polittinen loukkaus, prestiisinen assii minkä Ap Gro Harlem Brundtlandin avula pakotti läpi. Tästä lähti syylisyyðentunto mitä saamepolitiikkerit jälkhiin oon tietoisesti käytetty. Saametinka oli se ensimäinen, ja Finmarkunlaki oli se toinen uusi parannuksentekeminen, Skog sannoo. ¶
- Miksi valtakunnala ei ole huono omatunto kainulaisten täh ð en ?  ¶
- Kainulaiset hyväksythiin integreeraamisen. Elhoonjäämisen tähðen het niin tehthiin. Histoorian läpi sekä Ruotti ette Ryssä oon hallinheet suomalaiskansoitten yli. Ruijassa het vajothiin polittisheen systeemhiin, ja het ei vaatinheet mithään polittista pohjaa, Skog meinaa.  ¶
Epäselvä ymmärys  ¶
- Mutta kainulaiset oon vaatinheet selitystä jo kakskymmentä vuotta?  ¶
- Se oon turhaa puhhuut ylheisistä polittisista vaatimuksista. Vaaatimukset oon pakko spesifiseerata ja formuleerata. Esimerkiksi oon polittiset, kulttuuriset ja kieliset oikeuðet laajat sanat, Skog sannoo. ¶
Kruunulaki oon net samat epäselvyyðet, Skog meinaa. ¶
- Alkukansasana oon epäselvä. Jos AI-ministeri Bjarne Håkon Hanssen sannoo ette kainulaiset ei ole alkukansa, sitte hän häyttyy defineerata paremin, ei hän saata vain sannoot ette jotkut oon ja jotkut ei ole. ¶
Skog oon lukenu Schnitlerin Rajatutkimusprotokollat 1742 - 1745 ennen ko rajan Ruijan ja Ruottin - oikkeesthaan Tanmarkun ja Ruottin - välile veðethiin. ¶
- Schnitler kirjotti missä ihmissii asui, kekkä het olthiin ja mitä het tehthiin. Siinä met näjemä ette elatukset ja kansat oon sekkaantunheet toinen toisheen, ja siinä oon yhtheyttä kansoitten välilä. Het olthiin samanarvoiset. Heiðät sanothiin jopa finniiksi, lappalaisiksi ette kainulaisiksi, hän sannoo. ¶
- Jos met halluuma vastapoolin norjalaisuutta vasthaan, sitte meilä pitäis olla Finnetinka missä oon jopa saamelaiset ette kainulaiset - Saametingan sijassa.  ¶
Meedian rooli  ¶
Skog sannoo ette meilä oon pakko kritiseerata ruijan meedian liiottelemista ja epäkriittistä interessii saamelaishiin- mutta ei kainulaishiin. ¶
- Tämä oon meedian syy: Saamelaiset oon eksoottiset heiðän kirjavissa takiissa. Mutta samhaanaikhaan meilä oon ollu lahjakhaat saamepolittiikkerit jokka oon onnistunheet hyvin heidän työssä. Joka taphauksessa, Saametingala oon syy anttaat enämen huomiota kainulaisile. ¶
Liijan varhainen olla oma kansa?  ¶
Ruijan Kaijula oli hoppu ko piti saađa myötä kaikki tämän vuođen 16:nen marsikuuta tapattumat, ja sillä käviki niin ette kirjoitimma ”kvenenes nasjonaldag” eli ”kvääniin kansalispäivä” sen sijhaan ette olisimma kirjoittanheet ”kväänikansan päivä” niin ko se oon ollu tavalinen. Vaikka näytti ette formuleeraus sopi usheimille meiđän lukkiijoista, saima kuitenki kansa kuula ette niin ei passaa kirjoittaat. ¶
Kysymys kuuluuki ette saavatko ja piđettäiskö kväänit käskeet ommaa päivää kansalispäiväksi? Niin ette olis passeli ja valinanvapaa sannoot sekä kvääniin kansalispäivä ette kväänikansan päivä. ¶
Vaikka meinaama ette se kyllä passaa diskuteerata tämän assiin ympäri, se kuiten oon hyvä kansa muistuttaat ette pyörän oon jo keksitty. Nykyäänhän käytethään nimmee saamelaisten kansalispäivä nimen saamekansan päivä vieressä. ¶
Isot valtakunnaliset instansit niin ko hallitus ja NRK oon nykyään valinanvaphauđen puolela, ja ko viimestimainittu fepruaarikuussa 2018 kirjoitti assiin ympäri, siinä heilä oli kuurtona muun myötä ruijan kielen Kieliraati. Se oon helppo ajatella ette sannaa kansa (ruijan nasjon) passaa pittäät siinä taphauksessa ette oon olemassa oma kansalisstaatti, mutta kansa meinaa tyhä aivan yksinkertaisesti ihmisjoukkoo millä oon yhtheinen histooria, kulttuuri ja kieli, NRK muistutti. ¶
«Ruijan sannaa nasjon (kvääniksi kansa) käytethään molemissa tarkoituksissa. Se refereeraa siihen ette oon olemassa oma maa eli staatti, mutta kansa siihen ette oon olemassa oma identiteetti kansana», NRK siteeras ruijan kielen Kieliraađïn osakunnanjohtaajaa Daniel Imsii. ¶
Tästä näjemä ette Ruijan Kaijula oon sanat hallussa ko met käskemä kväänikansan päivää nimelä kvääniin kansalispäivä. Tuskin se kuitenkhaan ushein näkkyy tämän makasiinin saroila sillä ko met kuiten vielä piđämä sitä mikä tunttuu luonolissiimalta: kväänikansan päivä. ¶
Toivoma ette tulleevaisuuđessa kuiten sana kansalispäivä ei tuntuis niin konstikkhaalta, niin ette metki saattaisimma niin ko Ole Brumm sannoot: Joo, kiitos, molemat. Muutoinki met ajattelemma samhaan laihiin heti aina ko kväänit praatathaan erilaisten sanavariantiitten ympäri. Met olema sitä mieltä ette meilä ei ole varraa mistanttaat yhtäkhään sannaa. Meilä oon sannoi tyhä löyđettävänä. Kansalispäivä – ruijaksi nasjonaldag – oon aivan sikkaristi yksi niistä. ¶
Sanatonta tiettoo  ¶
Met näjemä ette enämen ja enämen löyttyy ihmissii jokka halluuvat oppiit kväänii, ja samoten niitä jokka anttaavat alle. Tämän vuođen fepruaarikuussa saatoima lukkeet englantilais-norjalaisen muusikkerin ja keksiijän Lakki Pateyn ympäri, ja hän varas kovasti ette ei piđä korjata ihmisten kieltä ko het freistaavat puhhuut kväänii. Semmoinen ”apu” tekkee lopun motivasuunista ja oppimisesta, hän selvitti. ¶
Lakki oon aivan oikkeessa. Mutta mitä sitte jos halluu oppiit kväänii, mutta ei tohđi eli ei ole tillaa puhhuut sitä? Häyttyykö sitte tyhä anttaat alle? Met vastaama ette ei, ja se oon tämän takia: ¶
«Ennen ko sie saatat sannoot sanat, sie häyđyt ensistä tiettäät net. Ja ko sie tieđät net, sitte sie saatat sannoot net.» ¶
Kielen oppimisen takia sie et tartte puhhuut kieltä. Sie saatat oppiit sanat ja kohta kansa kunka net äänethään siihen laihiin ette lujet net kirjoitettunna. Mutta jos sulla vailuu sanat, et sie sitte kyllä saata sannootkhaan mithään. Sillä met eppäilemmä ette jääräpäinen usko suulisen oppimisen kaiken autuhaaksi tekevhään voimhaan oon väärä. Tyypilistä semmoiselle helppoheikkimäisele ja ymmärtämättömälle ajatukselle oon ette se oon tyhä vain puhhuut, siinä kaikki. Ihmiset petythään ja anttaavat alle. ¶
Sinun kväänin kielen oppimisessa häyttyy olla myötä kaksi assiita: kärsivällisyys ja antheeksiantaminen. Kielen oppimisessa oon myötä jatkuuva virta pikku tappioita (sanat mikkä sie unheetat). Tappioista pärjää ko anttaa ittele antheeksi unheettamisen ja kärsivällisesti kattoo sanan taas uuđesti. ¶
Mitä sitte pitäis tehđä ko sitä oon jo kattonu sanan sata kerttaa, ja taas se potkiskellee ko ankerias tammukkakoukussa? Oonko syytä anttaat alle? Ei. Sitte se oon tyhä hakkeet esile sen sanan vielä kerran. Lopulta saattaa olla niin ette ko lukkee muutaman syntaktin, se havaitteeki ette ”ymmärttää ymmärtämättä.” Se oon alaymmärys mikä kuitenki oon saanu ankerihaan kiini. ¶
Vajavainen suulinen harjoitus ei ole mikhään hyvä assii, mutta ei kans hyvä syy anttaat alle. Tosiassiissa iso osa meiđän tieđoista ja taiđoista oon sanatonta. Meilä oon net, mutta emmä puhu niistä sanoila. Se oon kyllä niin ette mahđolisuus ja rohkeus puhhuut kväänii oon nopat jokka täyttäävät pedagoogilista klassii, mutta ei kuiten klasi ole puolityyhä ilmankhaan näittä nopitta. Se oon puolitäysi. ¶
Aika paranttaa loput, niin ette lykkyy tykö sulle ko lujet ittesti sisäle tähän fiinhiin kväänin kielheen. ¶
Kväänit kevittäävät syđänkuormaa  ¶
«Se oon enämen ihmissii jokka halluuvat jakkaat ittensä kokemukset intervjuuin läpi ko mitä met ođotimma. Justhiin nyt meilä oon ođotuslista.» ¶
Niin Tottuus- ja sovintokomisuuni muisteli tämän vuođen juunikuussa. Syynä oli ette Isotinka nosti peukalon ylös sen puolesta ette komisuuni saapi yhđeksen kuukautta lisäaikkaa. Tämä oon liika «tottuusraskhaus» mistä olema sikkarit ette komisuuni ottaa kaiken irti. Samala meistä näyttää ette ei ole syytä olla huolissa siitä ette assii siirttyy hiljemäksi, päinvastoin, se oon hyvä merkki ette Høybråten ja kumppanit ymmärethiin koronatođelisuuđen pääle, lihkothiin ristile ja kysythiin enämen aikkaa. ¶
Ihmiset ei kansa piđä pölästyyt vaikka nyt oon jono ja ođotuslista ette päässee muistelemhaan omista ruijalaistamiskokemuksista. Niin ette ota vain yhtheyttä ja varraa ittelesti aijan komisuunilta, met tasan muistutamma. Juuri nyt oon hyvin vähän mithään mikä olis tähđelisempi ko itte kukasenki mahđolinen muistelus ruijalaista-misen ympäri, ja ette vääryys tullee kuuluksi ja tiettäväksi. ¶
Sekhään ei ole mikhään vika jos sinun muistelus oon kohta samanlainen ko monen muun muistelus. Päinvastoin, se oon vahvuus. Mitä usheempi tođistaa saman assiin ympäri, sitä uskottavampi muistelus oon. Ja sitä värrempi ylenkattoot ko rätingin lopulta, toivottavasti perustheelisen ja aukkeimen prosessin läpi, saađhaan jälkhiin 1. juunikuuta 2023, mikä oon komisuunin raportin uusi viiminen ulosantamispäivä. ¶
Met olema sanonheet ette ko raportin oon saatu ulos, staatti häyttyy alkkaat konkreettishiin ja merkittevhiin toimhiin kväänikansanki suhtheen. Arvelu mihin met aleti uskoma. Sillä vaikka saattaaki tunttuut siltä ette nyt tapattuu kohta vähän kvääniassiissa, se havaittemma ette kulissiissa kuiten tapattuu paljon. Komisuuni oon jo saanu 370 muistelusta eri ihmisiltä, ja lissää tullee, ja kväänitoimiijoitten joukko ja hyvviin plaanoin määrä näyttää isomalta ko ennen. ¶
Pandemii kyllä pani paksui keppii kärrön pyöriin välhiin semmoiselle festivaalielämälle, missä olis ollu hyvät kvääniin kohtaamispaikat, ja sille ette olis saatettu vieđä assiita etheenpäin juuri ko sille oli hyvä aika kiini vuođen 2020 uutheen vuotheen saakka. Kuitenki meilä oon syytä toivhoon, met uskoma vahvasti ette kvääniin assii kyllä menestyy. ¶
Sillä met olema hyvälä mielelä ja usko assiin pääle oon vakainen. Jatkaa hyvvää työtä, sinun apu oon tärkkee. Toivotamma kaikile hyvvää syksyy. ¶
Aikamoinen    kartano  ¶
Lantalaiset talot ei suinkhaan aina olheet pienet ja vaivaiset yhđen eli kahđen loman pirtit. ¶
Sen kyllä näkkee selvästi ko kattoo tätä kommeeta pytinkkii Kaalasjärveltä. Tämä oon sen aijan mallin jälkheen oikkee kartano, katto vaikka fiinii uuttui harjarästhään alla ja monessa paikkaa seinilä. ¶
Niin ko taloki, se uutut oon kansa isot, näkkee ette net oli tarkoitettu isoile linnuile. ¶
Piirustus: Wilfred Hildonen  ¶
Se sattui ette met Kelviikin lapset jouđuima riithaan.   ¶
«Sillä ko mie suutuin niin hiivatusti,» met vastasimma ko raavhaat kysythiin miksi met torasimma ja tappelimma. ¶
Met saatoima nokkainttuut kaikesta taivhaan ja merenpohjan välilä. Poislukkiin yhđen assiin; ko tarkat olthiin, kaikki oli söörinkkiitten syytä. Se tottuus oli ja pysyi aina ja ijänkaikkisesti. ¶
Ushein met olima jakkaintunheet kahtheen leirhiin, siinä ko met seisoima fieruassa ja praatasimma mailmanprobleemiitten ympäri. Niin ko ette kuka meistä oli kesän aikana saanu enniimitten tainariita. Ja sitte tuli se päivä koska vika ei ollu sööringiissä tyhä teoriissa mutta kansa tođelisuuđessa. ¶
Joilaki Kelviikissä oli kesävieras. Muuđan nepu etelästä, villikattantoinen, kaitanaamainen poika. ¶
«Hei tet sielä!» se poika muutamana päivänä huusi. «No saittako tet seittii?» ¶
Se seisoi prykylä ko koko roikka meitä alkuasukkhaita lihkos fieruassa tulossa maihin. Met olima olheet paasila kalassa Kelviikinsaaren likelä. ¶
Kaksi turskaa ja yksi pikkusaita lennethiin pojan jalkhoin. Meiđän Rex-sääferi meni haistamhaan niitä, muutoin ei kuulunu ääntäkhään. ¶
Ei ääntäkhään. ¶
«Antakkaa antheeksi,» sanoi poika sitte. «Sanoinko mie jotaki väärin?» ¶
Issoin meistä alkuasukkhaista siirtyi askelheen etheenpäin. ¶
«Se oon saita.» Sillä vailui kaksi etuhammasta ja sillä se särki ässää. «Mie sanoin šaita!» ¶
Ensin söörinki räpsytteli silmii ja kauvoin räpsytteliki, mutta sitte hän virnisti. Ja silloin met saatoima nähđä ette sillä pojala oli kaikki hamphaat tallessa, etuhamphaatki. Kuitenki vielä. ¶
«Seiti,» sanoi söörinki. «Šeiti.» ¶
Mistä seuras verbaalinen ping-pong missä oli helppo pyssyyt myötä. Seiti, saita. Saita, seiti. Kiini siihen asti ette söörinki hoksas argumentin. ¶
Joo, se sööringinplanttu väitti ette ko meilä oon tässä maassa demokratii, ja ko heiđän puolessa maata oli paljon enämen ihmissii ko meiđän puolessa, se sekä meiđät ette se pöljä ”saita” äänestethiin nurinniskoin. Niin, ja ette lisäksi hän iloitti ko tiesi ette heti päässee taas kothiin normaalijärkisten ihmisten joukkhoon ja normaaliitten seittiin tykö, ja ette met täälä jumalan sölän takana assuujat saama mennä ja hukuttaat ittemä, ko luulema ette väärinpuhumisessa oon jotaki praamaamista. ¶
Se oli noppa mikä sai veđen kulkkuumhaan auskarin reunan yli. Kelviikin poika sihhuutti ette nyt kyllä oon nokko, kiikkui ylös prykyle ja ryömi kalajällin verkon alle. Sielä henkas kuivatkalat kylki kylkkee vasten, niin iholhaan ette kaukkaa näytti ko siinä olis henganu valtavii, karvaissii mattoi kuivaamassa. Kuulima kunka se repäisi alas yhđen pärrin. Se tuli taas prykyn reunale, kiersi auki pannan millä net kaksi kuivaa kivikovvaa turskaa oli siđottu yhtheen. ¶
«Tule vain tänne, niin kylläpä saatki. Senkin kurapaska!» Se viskas toisen kuivankalan alas sööringille. ¶
Joka noukki sen ylös, sivalsi kokheeksi pari kerttaa ilmaa ja kiikkui ylös prykyle. Ja niin kiikuthiin met kaikki muutki kläpit. ¶
Kauvoin iski seiti saittaa vasthaan. Kiini siihen asti ette pakkahuonheesta tuli vanhaa äijä ihmettelemhään ette mitä tappelumetakkaa se sieltä prykyltä oikhein kuului. ¶
«Jaa niin,» mutisi äijä ko met olima sen hänele selvittänheet. Seisoi pienen aikkaa siinä meiđän seurassa ja pyyristeli kuiviikalloi mikkä iskethiin yhtheen. Sitte se hymisi parthaan, kääntyi ja lähti. «Jatkaakkaa vain,» kuulima sen sannoovan. ¶
«Pläiskis, mäiskis, plop!» Prykylä kalasota kesti ja kesti. Kiini siihen asti ette kumpiki huuđethiin ai! ja vaitelthiin ette toinen löi vasiten. Sitte het iskethiin vielä vähäsen aikkaa, kiini siihen asti ette posket näytethiin niin ko niitä olis kraappinu pahanjuoninen kissa, ja paikale tuli toinen raavas ihminen. Arvovaltainen daami. ¶
«Hyi senthään!» Hän otti raa’asti asheet pois kummaltaki ja kysyi ette minkä ihmheen takia het tappelthiin. ¶
«Sitte se oon tasapeli,» se sanoi ko oli kuulu kunka se oli. «Tyskäläinen oon lähteny jo kauvoin aikkaa, ja met asuma vaphaassa maassa. Seittii ja saittaa, molemppii oon meressä nokko, niin ette heittäkkää matkimasta semmoisista pukkuassiista.» ¶
Miekkakalat jääthiin virumhaan prykyn pääle ko daami jaakas musketeerit keinhoonsa. ¶
Oveliin oli kylläki se äijä, sen met havaittimma, sillä ko se oli heti taas takaisin. Seki oli eđestä hamphaaton, havaittimma siinä ko se noukki ylös kuivatkalat ja virnisti. ¶
«Hohhoijaa!» kärisi se iloisesti. «Valmhiiksi pankattuu kuivaakallaa ja kaikkee.» ¶
Rex ja pari meitä kläppii laukothiin pörhään ko vanhus kömpyröitti pitkin pakkahuonetta ja ulos prykyn etupuolele. Se istui alas auringon puolele vanhaale puisele kalakassale naama kohđen Kelviikinsaarta, reviskeli fliissui kuivastakalasta, huokkaili onnesta ja pureskeli tytyväisenä. Silmät sillä kađothiin välilä rypphyin sishään, niin makkee se kala oli, ja silloin met kläpit näppäsimma sen toisen kuivankalan ja istuima metki. ¶
Met jyrsimä kallaa kiini siitä oli jäljelä tyhä pikku mourui ja nahka. Nahan sai Rex ja mourut met puhalsimma alas riepoile. ¶
Piirustus: Wilfred Hildonen. ¶
Tästä kesäpäivälisestä kuivakalailosta tuli tarkkhaan varjeltu sallaisuus, mistä ei tienheet muut ko met kläpit, vanhus ja Rex. Kaikki tiesimä ette semmoisten kalajälliin omistaajile oli paras, ko het – niin ko tavalinen oli – saatethiin taas syyttäät monelaissii pettoi niiin ko minkkii, kokkoi eli söörinkkiitä. ¶
Joo, Kelviikin kläpit kyllä torathiin ja tapelthiin. Mutta het kansa unheetethiin hopusti, ja pörästä taas hajethiin rieppoi ja kraakkui teppuin ja taaroin peittämiitten meriraukanpäitten sejasta fieruasta toiselta puolelta jokkee. ¶
Kiini siihen asti ette joku nauroi pahanilkisesti ko liukkhaat taarat panthiin sööringin nurinniskoin naamalens ja se kastui märäksi ko variksenpata. Silloin olthiin kaikki sen niskassa taas, asheina valtavat taaravihđat. Met Rexin kansa lähđimä kothiin. ¶
«Mamma?» mie huusin siinä ko tulin porstuusseen ja nojasin Rexhiin ette sain kengät jalasta. ”Mitä meilä oon ruvaksi tääpänä?” ¶
«Saittaa,» huusi mamma köökistä. ¶
Mie kuulin ko se mutisi itteksens samala ko loovat paukattelthiin kiini ja kaffelit ja veittet kalisthiin. ¶
«Mitäs muuta meilä nyt olis?» ¶
2. juni 2020 ¶
(Illustrasjon: Wilfred Hildonen)  ¶
Surulinen ja syđäntäsärkkeevä. Nämät adjektiivit oon passelit ko puhuma siitä vailuuvasta myötämielestä mitä Varenkin Kvääniseura oon kohđanu ko se oon vaipumatta freistanu saađa lannankielisen nimen paikan kansalistarhaale. ¶
Met piđämä kvääniseuran työtä arvossa ja lähätämma lujan pyynön kansalistarhaan styyrile: Ottakkaa lantalaiset myötä, älkkää päästäkkää hukkhaan lantalaissii paikannimmii, net paranethaan kansalistarhaan kvalitteettii ja mainoo. ¶
Alattiossaki oon paikan lantalaisseuran johtaaja ollu eri mieltä yhđestä nimiassiista. Kysymys oon kuulusta taivhaanvalkkeevaarasta, Haltista, minkä nimeksi Kieliraati heikola pohjala ehđottaa Sokkeritoppi. Johtaaja Åshild Karlstrøm Rundhaug sannoo ette hän oon ushein kuulu nimen Halti mutta ei koskhaan nimmee Sokkeritoppi. ¶
Jos nimmee Halti ei hyväksytä, se sitten ei kansa mene läpi Iso-Halti, Store Halti. Silloin oon Alattion lantalaiset mistantanheet kaksi tärkkeetä paikannimmee ja saanheet sijale käänöksen ruijalaisesta nimestä mitä mahtuu kolmetoista tusinhaan: Sukkertoppen. Samala hävitethään lantalaisen paikannimen joka yhđessä ruijan- ja saamenkielisten nimisisarusten kansa loistaavalla tavala tekis näkkyyväksi kunka kolme kansanjoukkoo oon elänheet yhđessä täälä pohjaisessa. ¶
Met toivoma ette Alattion komuuni kuuntelee paikan lantalaisseuran johtaajaa, ja pyyđämä ette se kattastaa mitä vuona 2001 tägnätyssä kartassa seissoo. Siinä seissoo Halti ja Iso-Halti. Sokkeritoppi-nimmee ei siitä löyđy. ¶
Ruijan Kaiku kuuroo Varenkin ja Alattion paikalissii lantalaisseuroi. Met piđämä ette se oon surulinen ja syđäntäsärkkeevä assii ette lantalaiset – ainoona paikan kolmesta alkukansasta – ei pääse käymhään paikkhoin millä oon heiđän omakielinen nimi. ¶
(Illustrasjon: Wilfred Hildonen) ¶
kainun kielen konferenssi _neuvoja ¶
Kahđen konferansipäivän aikana saathiin kuula myös suomen ja saamen kieliraatiitten työstä ja kans siitä kunka kaksi muuta itämerensuomalaista kieliminoriteettii, võronkieliset ja meänkieliset, oon organiseeranheet tahi oon organiseeraamassa heiđän kieliraattii. ¶
Saamen kielheen lainathaan ruijasta ja suomesta ¶
Saamen kieliraađissa Ruijassa oon viisi jäsentä jokka oon polittisesti valittu neljeksi vuođeksi. Het eđustaavat pohjais-, etelä- ja luulajansaamen puhhuujii. Saamen kielilautakunta toimii kolmessa maassa, ja het tehđhään uussii sannoi ja reekeliitä. ¶
- Lapset ja nuoret oon tärkkeimmät  ¶
Kielen eđistys/kehitys oon negatiivinen: Nuoret muutethaan pois kotipaikoilta missä ei puhuta saamea. ¶
- Tämä oon pienten kielitten probleemi joka paikassa. Mailmassa oon noin 7000 kieltä, mutta 3500 oon tyhä isovanhemmiitten kieli. Nämä kielet oon poissa 50 vuođen päästä, jos mikhään ei muutu. Mie toivon ette näin ei tapatu sillä ko met emmä tieđä mikä arvo näillä kielilä oon, Rolf Olsen sannoo. ¶
Olsen oon saamen kielistyyrin johtaaja. ¶
- Se häyttyy auttaat kaikista eniten lapsii ja nuorii. Ja saađa ämmit ja äijit puhumhaan kainun kieltä heiđän lapsenlapsile - niin met saama kielen jatkumhaan. Puhuminen ja puhuminen, se oon tärkkeintä, ei kirjoitettu kieli, Olsen sannoo. ¶
Kirjoituksen oppimisessa oon hyvä apu ko saapi daattakonheeseen korrektuuriprogrammin. Saamen kielen korrektuuriprogrammi oon melkkeen valmis. ¶
- Monet nuoret ei ymmärrä ette heilä saattaisi olla mithään appuu saamen kielestä ko het oon täyđet. Mutta jos heilä oon siittä hyöttyy heiđän elämässä, se heti anttaa motivasuunii, Olsen sannoo. ¶
- Op p ikkaa muitten virheistä!  ¶
Hän sannoo että saamen kielistyyri ja -raati oon tehnheet monta virhettä. ¶
- Meilä oon ollu paljon probleemii siksi ko met olema vaihettanheet ortografiita. Oon hyvä, ette kainun kielen ortograafii oon selvä, hän sannoo. ¶
Saamen kielistyyri oon matkustanu Walesissa ja Irlannisssa kattomassa kunka minoriteettikielii elästytethään sielä. ¶
Saamen kieli-ihmiset työtelhään kans yli rajan: Ruotti-Norja (etelä- ja luulajansaami) ja Norja-Suomi (pohjaissaami) ja Norja-Ruotti (pohjaissaami). Eri maitten rajoista oon kans hauskoi seurauksii: ¶
- Suomen saamheen lainathaan sannoi ruiđasta ja Ruiđan saamelaiset lainathaan suomesta - mutta miksi? Se oon meile yksi mysteeri! ¶
Ruiđan kielestä lainathaan tietenki koko ajan. ¶
- Sami-raatiossa ja -televisuunissa matkithaan ruiđan kieltä. Intonaati oon muuttunu hirmuisesti 30-40 vuođessa. ¶
- Digitaaliset oppimateriaalit ja musiikki oon kaikista tärkkeimmät nuorile, ja kans festivaalit ja filmit. Sillä saametinka oon antanu rahhaa näile, Olsen muistelee. ¶
Meänkielelä oon kirjoitettu kauvoin ilman standaarttii ¶
Meänkielelä oon kirjoitettu hirmuisen paljon kirjoi - raavhaitten ja lasten kirjoi - ja pari näyttämöpelliiki ilman ette kielelä oon standaarttii. Kaikki oon kirjoittanheet heiđän omala kielelä. Riikki oon kans antanu ulos muutampii dokumenttii meänkielelä niinko muilaki minoriteettikielilä. ¶
Nyt muutammat oon tekemässä meänkielen deskriptiviistä grammatiikkii. Se oon semmoinen grammatiikki missä muistelhaan minkälainen tämä kieli oon. ¶
Tarvittee oman kieliraa đ in  ¶
Ruottin riikin kieliraati sisältää kans minoriteettikielet. Meänkielen assiita hoiđethaan Uumajassa. ¶
- Mie tykkään ette heilä oon kovin vähän rahhaa kielen kehittämisheen, Harriet Kuoppa sannoo. ¶
Harriet Kuoppa tekkee hänen tohtorinväitöstä meänkielestä. Hän halluisi ette kaikki minoriteettikielet saattais oman kieliraađin. ¶
- Mie tykkään ette met saattaisima työtelä kans yhđessä kainulaisten kansa, sillä ko muutammat kainun kielen dialektit oon samanlaiset ko meänkielessä, Kuoppa sannoo. ¶
Meänkieltä kaikile Pajalassa  ¶
Pajalan komuuni halluu ette 80 prosenttii lapsista saatethaan lukkeet ja kirjoittaat yksinkertaista meänkieltä ko het lopetethaan nuorisokoulun. ¶
- Se oon hyvä ideaali, mutta mie en oikheen usko ette se oon realistinen, opettaaja Linnea Nylund sannoo. ¶
Heiđän probleemi oon ko heilä ei ole oppimateriaalii eikä se oikhein kukhaan vielä tieđä kunka se häytyis kirjoittaat meänkieltä. ¶
- Kirjoitammako piili vai biili? Molemppii näkkee nyt, Linnea Nylund muistelee. ¶
Opettaajat oon aktiiviset. Joukko opettaajiita kokkoonnuthaan kerran kuukauđessa ja het kirjoitethaan oppimateriaalii netthiin. Ruottin kruunu oon laittanu oikhein fiinit nettilaiđat kaikile minoritettikielile ja muileki kielille miitä Ruottin kouluissa puhuthaan. Siellä het diskuteerathaan kans kielikysymyksistä. Meänkielen laiđat oon www.modersmal.skoleutveckling.se/meankieli ¶
Kaksi festivaalii  ¶
Pajalan komuuni aikkoo kans perustaat meänkielisen esikoulun. Joka vuosi järjestethään Meänkielifestivaalit. Korpilompolossa oon pyyđetty vanhoita ihmissii koulhuun muistelemhaan lapsile, ja vanhaat oon sielä perustanheet kans laulujoukon, mikä oon tehny ceedeenki! Yksi joukko käänttää kokonhaista kirjaa meänkielele, ja siitä tullee kans äänikirja. Desemberikuun alussa piđethään Korpilompolossa Yöfestivaalit. ¶
- Halluisimma tänä vuonna sinne kans kainulaissii! Linnea Nylund pyyttää. ¶
Monenlaissii kysymyksii  ¶
- Probleemi oon meiläki se ette monet vanhemmat oon negatiiviset meänkielheen sillä ko se oli niin raskasta heile lapsena ko het ei saattanheet ruottii, Linnea Nylund muistelee. ¶
- Osala meistä oon suomalaistausta, osa oon meänkieliset, osa ruottalaistumassa. Kunka met sen sanoisimma sitte? Sanoisimmako esimerkiksi ette ”Kukka oon ikkunanpenkillä” eli ”Kukka oon klasinpenkillä” eli ”Kukka oon fönsterinpenkillä”? Harriet Kuoppa kyssyy. ¶
- Diskuteeraamma kans tietenki ette mihiin se h panhaan ja mietimä otamako kovat eli pehmeät koot, peet ja teet: bensiini vai pensiini, daattori vai taattori, spagetti vai spaketti. Ja paljon muuta! Meilä oon monta varianttii, Harriet Kuoppa sannoo. ¶
<<< kuva Harriet Kuoppa ja Linnea Nylund<<< ¶
Võron kieli noussee taas ¶
Vorõn kieltä puhuthaan Öystäetelä-Virossa. Ennen sitä puhuthiin kans Latviassa ja Ryssänmaallaki parilla paikoila. Vanhoita tekstii löyttyy 1600-luvulta. Mutta sitte tuli eestin kieli täysilä ja ihmiset alethiin tykkämhään ette võron kieli oon tyhä puhetvika. ¶
Uusi interessi võron kielheen nousi 1980-luvula. Kesäkoului oon piđetty vuođen 1989 jälkhiin. Võron institutti perustethiin 1995. Tarton universiteetissa saa studeerata võron kieltä. Aviisi Uma Leht kirjoittaa võron kielelä, ja raatiossa ja teeveessä oon vähän programmii võron kielelä. ¶
Oma ortograafi i eli ei?  ¶
Võron kielessä oon semmoissii äänifenomeenii miitä ei ole eestin kielessä, esimerkiksi võrossa oon palatalisaattii ja sulkuäänne/lukkuääni (kakuminaaliklusiili). Nämät ja joitaki toissiiki ääntheitä kirjoitethaan joskus vähän eri tavoin. Võrossa oon kahđeksen dialektii. ¶
- Meilä oon erilaissii strateegioita mistä häyđymä valita: Met saatamma kirjoittaat kokonhaansa eri tavala ko eestin kieltä tahi samhaan laihiin. Tahi saatama ottaat malliksi vanhaan kaakkoseestin kielen, võron kielen standardiseeramisprosjektin johtaaja Tuuli Tubin muistelee. ¶
Sanatalko työtä  ¶
Võro-eesti-sanakirja tuli ulos 2002 ja eesti-võro-sanakirjaa oon tekemässä. ¶
- Tarvittema paljon uussii sannoi. Työjoukko pittää kokkouksen joka toinen viikko. Työjoukko tekkee uussii sannoi, ja niitä tehđään kans erikoisissa sanatalkoissa. ¶
Työjoukossa oon sekä vanhoita ihmissii, jokka puhuthaan võron kieltä ette tutkiijoita, jokka Võron insitutti valittee. ¶
<< kuva Tuuli Tubin<<< ¶
Tärkkeintä oon mitä kieli merkittee sinule ¶
- Suomen kielen tuki oon tärkkee kainun kielele. Esimerkiksi kainun kielen ortografii oon sama ko Suomessa ja sentähđen oon yksi probleemi vähemän, suomen kieliraađin johtaaja Harri Mantila sannoo. ¶
Hän on Oulun yliopiston suomen kielen professori. ¶
Suomen kieliraađissa oon kolme professorrii ja kolme kielenkäyttääjiitten eđustaajaa (media, opettaajat ja käänttääjät). Heiđät valithaan kolmeksi vuođeksi. ¶
- Mutta kielen eđistys/kehitys ei saa olla tyhä tutkiijoitten käsissä, Mantila sannoo. ¶
- Hakekkaa kuurttoo kaikilta  ¶
Suomen kieli siirttyy vanhemilta lapsile, mutta kainun kieli ei. ¶
- Kaikki kainulaiset ei saateta heiđän ommaa kieltä. Muutammat saatethaan oikhein hyvin ko taas muutammat tyhä pikkusen. Ei ole niin paljon ihmissii jokka puhuthaan kainun kieltä. Kainun kielen elvästyminen/elästyminen alkoi Porsangista, mutta Varenki oon tietenki otettaava myötä sekä hajettaava kuurttoo meänkielestä, Mantila sannoo.  ¶
- Kunka se sitte elästytethään kainun kieltä? Mistä sie saat uussii sannoi? Piian suomen kielen prinsiipit sovithaan kainun kielheenki. Mutta se ei häyđy olla puristinen tai formalistinen, hän funteeraa. ¶
Tärkkein sinule ittele  ¶
Mantila tykkää ette kainun kielen tärkkeimät funksuunit oon sosiaaliset ja kulttuuriset. ¶
- Tärkkein oon se mitä kieli merkittee itte puhhuujale ja hänen identiteetille. Se häyttyy fundeerata haluthaanko ette kaikki oon täyđelisesti kaksikieliset tahi oonko se nokko ette sie saatat puhhuut kainun kieltä joissaki tiloissa, Mantila sannoo. ¶
- Missä kainun kieltä haluthaan puhhuut ja käyttäät yhdeiskunnassa? Jos mie saisin jotaki sannoot, niin mie tykkään ette kainun kieli oon tärkkee kehittää siiheen laihiin, ette sitä saatethaan käyttäät koulussa ja meediassa. ¶
Ja tietenki hän mielelä lukisi uussii kirjoi kainun kielelä. ¶
- Nyt oon tärkkeetä innostaat ihmissii käyttämhään kieltä. ¶
<<< kuva Harri Mantila <<< ¶
Vaphautta, omasta ittestäki  ¶
Ruijan Kaikun lokakuun numerossa sie saat lukkeet Helga Warasta, hän hunteeraa ette pittääkö meiđän paraatisymbolin, kvääniruusun, olla myötä ennen ko jostaki kapistuksesta saatethaan sannoot ette se oon kväänikapistus. ¶
Meiđän vastaus oon ette ei tartte. Kvääniruusu ei piđä eikä saa olla myötä kaikessa mitä met tehemä, ja se mitä Wara oon sanomassa, oon ette kväänikansa kassuu. Ette meiđän kulttuuri rikkoo sen omat raamit, rajat. Se oon paradoksi, mutta kaikki elläävät kulttuurit häyđythään muutamisti reppiit ittensä irti omasta ittestä, omista ”kvääniruusuista”, ette net päässeevät kassuumhaan ja kypsymhään. Siinä tarvithaan vissin määrän kassuumisen tuskaa ja tervettä kapinaa. ¶
Met olema kuuluttanheet enämen kvääniblingin pörhään, mutta Pohjais-Tromssassa näjimä hiljan ette joku kulki anonyymisissä vuotakengissä. Met emmä heti ajatelheet ette net olthiin saamilaiset mutta piđimä ette net olthiin kväänivuotakengät. Net olthiin piian surkkeet suhtheessa ”turistikulttuuritarkoituksheen”, mutta meiđän silmissä net olthiin erinomaisen fiinit. Samhaan laihiin oon kvääniin pitkä ja maanlikheinen takkitradisuuni piilossa, niin ko mustat kissat pimmeessä, valmhiina tulemhaan ulos ja näkkyyvhiin. Meiđänki kultturissa oon autenttissii elementtiitä, alkupöräistä ja ”kaikkiin ensimäistä”. Piian harmaavata ja surkkeeta, mutta se seissoo lujala kalliolla ja omila jaloila. Tarttuut kiini kvääniruushuin oon turhaata ja kohta kansa flaattii estetikkii, vähän niin ko hattu hevoisen päässä. ¶
Met olema ushein saarnanheet kvääniin kulttuurillisen luomishalun ympäri. Mutta sitte, saatama sannoot, se oon tyhä fantasii mikä pannee rajat kulttuurille. Pittääkö sitä kuvitella kulttuurin framile? ¶
No jaa. ¶
Niin net tehthiin kuitenki Ottarin aikhaan ja paljon varheminki. Ihminen oon tasan tehny niin. Valkkeesta plakkarilampphuun, nurinkäänetystä keituriturkista fleecheen, hätä oon opettannu meiđät kehräämhään, aina met olema keksinheet uussii assiita. Hätä se oon nytki, siitä oon ruijalaistaminen pitäny huolen. Meiđän neuvo oon ette kohtaama staatin ylikattomisen tyhä lujemilla kulttuurisilla toimila. ¶
Ja jos kaikista vastuksista huolimatta pystymä seisomhaan lujana, niin kansana, kielenä ko kulttuurinaki, met olema matkan varrela luonheet kulttuurii mistä ihmiset tuhanen vuotta jälkhiin puhalttaavat tomun pois ja sannoovat värisseevälä äänelä ette tämä – se se oli oikkeeta kväänikulttuurii. Joku sikkaristi meinaa silloin niin ko nytki ette sepä oli hullunkurista meininkkii, mutta niinhän saatama sannoot kansa tuskulakista, hevoisen tarpomakengistä, lippeekalasta ja sillikryynivellistä. ¶
Käsityöstä kehhäämisheen; jos sitä meinaa saađa ittele elläävän kulttuurin, sitä pittää itte olla elläävä osa kulttuurillista luomistyötä. Ruijan Kaiku kiittää Waraa siitä mitä hän sanoi. ¶
Kvääniruusuitta eli niitten kansa. Ruijan Kaiku toivotttaa raikasta syksyy kaikile. ¶
Met olisimma vaikka kuinka iloiset jos saattaisimma myyä aviisin täynä tyhä hyvvii uutissii. Mutta toelisuus ei ole sen näköinen. Se oon paljon mikä seissoo liikkumatta paikoilens, ja jos mennee etheenkäsin, se pruukkaa mennä hithaasti. Joskus se mennee pahasti takakäsin, niin ko Kirja- ja kylttyyribyssin kans. ¶
Met kunnioitama kovasti Saametingan toivoo ette saaha ulos lissää saamenkielissii kirjoi, mutta meilä oon vaikkee ymmärttäät ette litteratyyriallaa jo alusta priorieerathaan niin vähän. ¶
Niistä rahoista mitä Saametinka saapi staatilta joka vuosi, tyhä 16 miljuunaa, tahi 3,2 prosenttii, mennee litteratyyrialan satsaamisheen. Se oon tosi ette kirjalinen osa syämenkielen rahoittamista oon 0,5 prosenttii matalampi ko Saametingan budsjettilisä vuoele 2019. Het saathiin 3,7 prosenttii lissää, ja tääpänä se oon 503 miljuuna 69 tuhatta. Mutta sen sijhaan ette het säästethään pari kruunuu administrasjuunin tasalta, joka vuona 2019 saattaa olla likele 134 miljuunaa, niin valithiin asso leikata distriktin lapsiin tarjouksen pienemäksi. ¶
Olema epäluuloiset tätä prioriteerinkkii kohthaan, ja meinaama ette kväänin pienenpienistä budsjettiista saattaa lukkeet jotaki aivan muuta. Näkemys näissä näyttää olevan ette litterääriset, kynstnarilliset ja kylttyriset ilmaisut ei ole tyhä kansan ulkopuolinen koristus, mutta kansan identiteetti. Siihen laihiin se oon identtinen revitaliseeringin ja pärjäämistahon kans, mitä ihminen poliittisesti toivoo omale kansale. ¶
Mudernissa kontekstissa kaikki kansat tarvithaan litteratyyrii. Niinko kalat tarvithaan kiukset. Yksi kansa ei ole tyhä heän ommiin kirjoin lukkiijoita, het  oon  heän omat kirjat. Saattaa rohki hyvin olla ette tämä tunnustus oon kvääniin satsaamisen takana tällä alala. Knapila ja nonstopila het taistelhaan kaikila voimila ette laittaat lissää kvääninkielissii kirjoi. ¶
Vaikka staatilta tullee tyhä vekslaamarahhoi, ja vaikka kirjabyssit hääythään parkeerata lopulisesti – se oon suuri ilo nähä ette kväänikansa ei anna pörhään. Met näjemä kans ette het ei ennää tarvitte kokkeet niin kovvaa vastatuulta ko työtelhään, mutta ette het saatethaan tehä työtä ilman murhetta ja uskoot ette se mennee oorninkhiin. Vissi porsjuuni happy-go-lucky toimi huonosti Suomen synkissä mettissä, mutta sikkaristiki menestyy parhaiten mudernissa mailmassa, missä asjetti oon täynä kurjii uutissii. ¶
Met tarvittemma rohki hyvän uutisen, ja siksi lähätämmä appellin komuuniile ja fylkile; saatattako tet auttaat niin ette pienet saamelaiset ja pienet kväänit kans tulleevaisuuessa saatethaan käyä kirjabyssissa? Tet saatta kyllä palkkaa kovasta työstä, kuitenki taivhaassa. Kiitämä etukätheen avun eestä. ¶
Norske kvener Midt-Norge – yhđistyksessä oon iso interessi oppiit lissää kvääniitten histooriasta ja kulttuurista. Silloin se ei saata mennä sivvuu lestadiolaisuutta.  ¶
Skjetne muistelee ette Laestadius oli pappi, joka oli kauheen seppä ja saattoi paljon. Hän tuli perheestä, joka oli köyhä siksi ko faari oli juoppo. Kuitenki hän pääsi universiteethiin. Kasvitiettääjänä eli botanikkarina hän löysi ja klassifiseeras paljon uussii kasvii, ja pappina hän sytytti herätyksen valkkeen koko Pohjaiskalothiin. ¶
Lars Levi Laestadius rakasti sitä ko sai kävelä auttiimaala. Hän puhui ruottii, saamee ja suomee, ja sai kunnianmitalin franskalaiselta tietoakademiialta. Lisäksi hän pilkkas samfynnin elittii, ja tästä syystä köyhät tykäthiin hänestä enämen. Kirkkhoon hän loi paikan tavalisile ihmisille jokka ei koskhaan ennen olheet kokenheet sitä omaksi. ¶
Yhđessä uskon kans  ¶
Tääpänä laestadialaisuuđen sisälä oon olemassa monta erilaissii roikkoi. Skjetne sanoi faakimuisteluksessa, ette lestadiolaisuuđesta tuli yhđistävä voima Pohjaiskalotin ihmisille. Ja se tapattui monta vuotta sen jälkhiin ko herätys sai alkhuun Karesuannossa 1840-luvula. ¶
– Norjassa se oli yksi assii joka säilytti niin saamelaisten ko kvääniitten identiteetin ja kielen. Lisäksi se pienensi erroi näitten kahđen minoriteetin ja norjalaisten väjen välilä. Ensiksi ihmiset olthiin Jumalan lapset, ja vasta sen jälkhiin norjalaiset, saamelaiset ja kväänit. ¶
Tästä löyttyy esimerkkii tekstistä , joka oon otettu Samuli Paulaharjun kirjasta «Ruijan äärimmäisillä saarilla». Kaikki vierhaat saathiin koppiit tästä tekstistä. Ko opastumma lestadiolaisheen huonetkokkouksheen näjemä kunka norjalaiset, saamelaiset ja kväänit tulthiin yhtheen ja kuunelthiin ko lujethiin vanhaasta suomalaisesta Raamatusta ja yhđestä Laestadius-postillasta. Lestadiolaisuus sai varhain jalansijan Suomheen, ja siirttyi Norjhaan ko suomalaiset vajelthiin Tromsshaan ja Finnmarkhuun. ¶
Paulaharjun teksti oon vuođelta 1931, se oon kohta sata vuotta sen jälkhiin ko lestadiolaisuus syntyi, eikä heitä ole paljon jokka olthiin kokkouksessa.«Mutta isossa Suomessa oon iso tokka uskovaisista», sanoi kainulainen kalastaaja Penjami Juuspi jota Paulaharju piti roikan johtaajana. ¶
Vaikka Norske kvener Midt-Norge oon justhiin alettu ja oon tällä hetkelä pieni paikalisyhđistys, se oon jo keriny pitämhään usseita tapattumii. Tämä kaikki alkoi marsikuussa viimi vuona. Silloin oli kans Trygve Beddarin ja Anne Margaret Nilsenin konsertti Trondheimissa, Baklandet-nimisessä paikassa. ¶
Tänä vuona het tulhaan uuđesti, itte kväänikansan päivänä. Paikalisyhđistys toivoo, ette het pystyvät saamhaan myötä niin trönderiläiset kvääniit ko muut, joila oon interessi kväänikulttuurista. Lisäksi juhlassa tarjothaan kvääniruokkaa, ja iltapuolela oikkee kvääniquizin vietethään baarissa. Laestadius ei sikkaristi olis tykäny tuosta baarista, mutta piian hän olis saattanu hyväksyyt sen hyvän assiin puolesta? ¶
Illustrasjon: Wilfred Hildonen  ¶
Ruijan Kaiku 25 vuotta  ¶
NRK:n suomenkielinen raadiolähätys täytti 25 vuotta samana vuona ko Ruijan Kaiku alkoi tulemhaan ulos. Sen tieđämä sillä ette se seissoo Ruijan Kaijun ensimäisen vuosikerran numero 1:n etusivula. Ensimäinen numero tuli ulos perjantaina 6. oktooperikuuta 1995. Siinä kirjoitethiin muun myötä suomesta toisena kielenä ja kunka lapset saatettais tulla kaksikieliseksi Norjan kouluissa. ¶
Nyt se oon met jokka täytämä 25 vuotta. Toivoma ette met elämä kauvemin ko suomenlähätykset mikkä loputhiin vuona 2017, ja sijale tuli NRK Kveeni. Mutta kunka Ruijan Kaiku ja NRK Kveeni ja muu lannankielinen meedia pärjäävät 25 vuođen pörästä, se oon sen jälkhiin minkälainen lantalaisassiin tila silloin oon. ¶
Se oon vaikkee ennustaat, ja eriliikaisesti tulleevaisuutta, mutta luultavasti vuona 2045 jompikumpi seuraavista assiista oon tosi: Joko lantalaisassiita ei ennää olheen ole, kuuluu tyhä pari syrjä-ääntä mitä ei vielä ole saatu vaikenemhaan, eli sitte kainun assii oon tehny valtavan laukan. Ja piian se silloin oon saamassa yhtä paljon voimaa ja ymmärystä mitä tääpänä oon saamen assiila. ¶
Kolmanen vaihtoehđon pääle, sen ette lantalaisassii aina onttuu etheenpäin samhaan laihin ko nyt, poliittisesti ahthaala ja pienelä budsetilla, sen pääle met emmä usko. Sitä ei lantalaiskansa jaksa ette pitäis pienten mouruin takia jatkata taisteluu vielä uuđet 25 vuotta. ¶
Piian esivallat hiljaisessa mielessä toivoovat ette lantalaisassii kattois mailmasta ittestänsä. Mutta oonko het ajatelheet mitä siitä seurais? Silloin Norja olis epäonnistunnu omassa tehtävässä ottaat vaarin tästä minoriteetista. Se meinaa: Se olis pettäny ittensä kansaliset ja kanssoinväliset velvolisuuđet. ¶
Samala fiaskon histoorialinen syy – ruijalaistaminen – muuttuu kansalisesta mustelmasta mikä aikkaa myöten ja hyvälä satsauksela saattais paranttuut, semmoiseksi häppeefläkiksi mitä ei milhään konstila saa pestyksi pois. Sitä saattaa sitte kyssyyt ette mikä aikkaa myöten tullee kansakunnale tyyrhiimäksi: elämänvoimainen lantalainen minoriteetti vain kuolu lantalainen minoriteetti? ¶
Ruijan Kaiku kyllä uskoo ette ensimäinen oon parempi ja käärii hijansuut uusiksi 25 vuođeksi. Tässä passaa kiittäät kaikkii teitä, lukkiijoita ja kuunteliijoita, jokka tehettä sen meile mahđoliseksi. Uussii ja entissii lukkiijoita ja kuunteliijoita jokka hyvinä ja pahoina päivinä autatta meitä nostamhaan lantalaisassiita etheenpäin kohti tulleevaisuutta. ¶
Oikhein hyvvää syksyy. ¶
Turvalisuuđen tunnet ¶
Tässä makasiinissa sie saat lukkeet muutaman kielisentterin johtaajan ja fylkinkommuunin osakunnanjohtaajan ympäri; het oon höölisti errii mieltä siitä ette oonko kvääniilä fasti staatin finansieeraus eli ei. ¶
«Piian siinä oon kysymys siitä mitä sanapari fasti finansieeraus tarkoittaa?» ¶
Se oli kielisentterin johtaaja joka totes ette nyt pittää näitten sannoin käsittämisen defineerata, ja puhui sillä probleemistä mikä koskee meiđänki ihmissii. Eli taiđosta ja erittäinki halusta olla sammaa mieltä siitä mistä oon puhet. Kielihän annethiin ihmisille sillä ette sen avula saama rajattoman mahđolisuuđen ymmärttäät väärin toinen toisen. Sen tähđen olema viishaat jos ensistä pääsemä yhtheisymmäryksheen siitä mistä meilä ei ole yhtheisymmärystä. ¶
Vaatimus tieten oon ette ihmiset ylipään halluuvat päästä yhtheisymmäryksheen erimielisyyđestä. Tähän kyllä tarvithaan sekä korvii ette empatiita. Helpompi se oon viskata ittensä keppihevoisen sölkhään ja liuhtoot cowboyhatun kansa ja rattastaa ymmyrää kiini siihen asti ette oon polkenu kaikkiin pääle. Met olema sikkarit ette kvääniväki päässee piđemälle ko ääni kuuluu sisältä. Sillä se oli eriliikaisen iloinen assii kuula sentterin johtaajan muistutuksen. Se muistutus ei ollu kovaääninen mutta halus rakenttaat yhtheisymmärystä, mikä meiđän kokemuksen jälkhiin auttaa assiita enämen ko huutaminen. ¶
Met ymmärämmä ette fylkinkommuuni puolustaa ittensä avustusoorninkkkii. Niinhän sitä pittääki. Mutta sillä se epäsuorasti puolustaa staatin – meiđän mielestä – laihoi prioriteerauksii ja tekkee ette noppeesti kasvaava määrä erilaissii instanssiita ja prosektiita tunttee ittensä turvattomaksi. ¶
Mitä sitte oikkeesthaan sanala fasti meinathaan siinä sanaparissa fasti finansieeraus? Oonko se nokko, niin ko osakunnanjohtaaja sannoo, ette oon olemassa yhtheinen ruokasäkki, ja staatti takkaa ette se säilyy? Vain tarkoittako sana fasti sitä ette jokhainen erittyinen toimiija saapi oman taatun niestapakan staatilta, niin ko kielisentterin johtaaja meinaa ette olis oikhein? ¶
Ko tässä vähäsen aikkaa olema hunteeranheet assiita, se meistä näyttää ette viiminen vaihtoehto oon oikhein. Ja jos met kuitenki olema väärässä, se meiđän mielestä pittää ajatella mihin oorningilla tođesti haluthaan päästä. Met omasta puolesta toivoma ette sillä haluthaan päästä siihen ette saisima työtelä ilman pölkkäämättä finansieerauksen vailumista. ¶
Turvalisuus ei ole tyhä mikhään teoreettinen assii, joku semmonen mikä synttyy siinä ko lujet luppauspreivin. Turvalisuus oon kansa tunnet. Eikä fastit kvääniaktöörit juuri koje ette het oon ekonoomisesti turvassa. Tämän kyllä tiettää Ruijan Kaiku sillä ko met olema samassa venheessä, ja meistä tunttuu samalta. ¶
Hyvän staatin tehtävhiin kuuluu kuunela argumenttiita, mutta kans perustaat tuntheista. Ja tääpänä kväänit kyllä tuntteevat ittensä kaikkee muuta ko turvaliseksi. ¶
Rex ei koskhaan karanu. Hänen mielestä siinä oli nokko seikkailuu ko sai istuut platila Larsjorda 1C:n ulkopuolela ja kattela Vookin elämää.  ¶
Platilta se kattoi ylöskäsin tietä ja alaskäsin tietä. Jos äänii tuli semmoisesta mailman osasta mitä hän ei platilta nähny, alhaalta kaupungista pääkađulta ja eriliikaisesti Café Ritzistä, silloin hän heti hopusti löysi uuđen paikan mistä kattela. Veranan eli gelenderin mihin meni vattalens makkaamhaan. Siinä se sitte ravosta katteli mitä oli tapattumassa. Mie monesti menin makkaamhaan sen vierheen, niin ette siinä oli sitte kaksi kuonoo mikkä pistethiin ulos gelenderin alta. Mutta jos met kuulima, näjimä eli haistoima ette nyt tullee opphaita ihmissii, se silloin met nousima ylös takajalvoile ja pyyristimmä gelenderin yli. Ihmisilllä oli myöthään tunnet ette heitä seurathiin ko het kävelthiin meiđän talon sivvu. ¶
Niin ko usheimat ihmiset siihen aikhaan, tykkäs Rexki oikhein hyvin ruvasta. Ostoruokkaa se ei saanu koskhaan. Se sai oikkeeta ruokkaa. Ruvanloppui. Likeltä tullutta kotiruokkaa joko mammalta eli sitte joltaki avokätiseltä krannilta. Meilä oli muutamppii semmoissii höölii krannii, net tykäthiin ajatuksesta ette saathiin anttaat jonkun lisäherskun meiđän isole koirale. ¶
Kaikkiin hööliin oli krannivaimo joka asui Nedre-Santhansveienilä, mikä oli Larsjordan ylipuolela. Monta vuotta se toimitti kotelettiluita ja muuta mainiota pyhäruokkaa minkä kenkkäs toivo silmissä nelijalkaiselle Larsjorda 1C:ssä. Alussa vaimo tuli itte meiđän ovele, pikku pussi käđessä, kopisti ovheen ja sanoi ette tässä hänelä oli jotaki makkeeta Rexile. Mutta Rex, se ei halunu ottaat sitä vasthaan. ¶
Ei se ollu kiini ruvasta, se kyllä oli makkee, mutta Rex ei koskhaan harjaantunnu semmmoisheen tuomisheen. Take away ovele tuotuna, siinä oli jotaki eppäilyttäävää, ja niin siinä sitte kävi siihen laihiin ette mamma häytyi itte mennä ja nouttaat pussin. Vasta ko pussi oli perilä kotona ja aukaistu, se silloin Rex kyllä heti nappas sen. ¶
Lopulta net päästhiin kompromisshiin, krannivaimo ja Rex. Se nouti ruvanloppupussin itte. Krannivaimo pani pussin omale trapule ennen ko iloisella äänelä huusi ette nyt oli tieđossa ruokkaa. ¶
Silloin alkoi meän platilla näkymhään liikettä. Ensin kuono alkoi höyryymhään ravosta, ja sitte Rex korvat ystävällisenä pirunmerkkinä pystössä vilisti krannivaimon tykö ja nouti pussin kotia. ¶
Krannivaimo muisteli ette kukhaan ei saanu olla ulkona ja ette ulko-ovi piti olla kokonhansa kiini ennen ko Rex otti pussin. Jos se näki vaikka vain vilattukselta jonku toivorikkhaan silmänkhään ovenravossa, se alkoi streikata eikä ottanu pussii. Mie uskon ette se tuntui vaimosta pahalta ette Rex niin piđätteli ittensä ko koteletti kyllä oli oikhein makkee. ¶
Ko tavasta sitte tuli fasti, muutki krannit haluthiin jakkaat rikkhaitten pöyđästä. Telefooni ringas myöthään, ja eriskumhainen oli ette paikala ko mamma oli vahvistannu ette Rex oli halukas toimheen hyvän assiin puolesta, se viekas elläin osas aina oikkeesseen adresshiin. ¶
«Nouđa pussin!» mamma sanoi ja muisteli samassa tarkasti mistä paikasta, ja Rex tormas suorhaan oikkeesseen talhoon. ¶
Kerran se tuli kotia mesinen, vastapaistettu koteletti suussa, kenkkääjällä sikkaristi vailuthiin pussii, ja sen herskupalan se puđotti platile ja kielttäytyi koskemasta siihen. Mamma häytyi lopulta heittäät pesemästä astiita, mennä ulos, osoittaat kotelettii ja sannoot ette ole hyvä. ¶
Met Rexin kansa jajoima kohta kaiken muun ko ruvanloput. Se antoi turvaa minule minun kassuissa, oli kaipuna kaikkina niinä päivinä ko mie olin lastentarhaassa eli koulussa ja lämmitti ko mie tulin kotia. Met jajoima sallaisuuksii, mie uskon ette se virkku paimenkoira ymmärsi minnuu. Ja sitä mitä mie viskutin sen korvhaan, se ei koskhaan juorunu muile. ¶
Lisäksi met jajoima laattiialan soffan ja TV:n välissä. Siinä met makasimma ja kattoima Lasten-TV:tä. Jos tuli liijan visto, ja mie ryömin takaperin pöyđän tahi muutamisti suufanki alle, se pöräs minun myötä. Se pasas minnuu. Mamma opetti Rexile yhđen komenon ko se oli pieni. Passaa Maureenin pääle, se oon niin pieni. Heti ko mamma sanoi net sanat, silloin se oli mahđoton saađa Rexin heittämhään. Se oli mahđoton tierata piilosta sen kansa, tääpänä semmoista sanottais tiukaksi vahtaamiseksi. ¶
Mutta ei mulla kyllä koskhaan ollu tarvet piilota itteeni Rexiltä. Tahi mammalta. Net kaksi tehthiin minun osin kamalasta lapsuuđesta turvalisen, semmoisen ette sitä sitte kuitenki kannattaa muistaat. ¶
Mulla oon Rexistä miljoonii kuvvii. Kuvat ei paina mithään ja net oon minun myötä nukkuissa ja valvheila. Sen sijhaan mie häyđyn ottaat ruuttapiilin Vookhiin ette saan nähđä Tellon kuvan. Silloin mulla oon tasan myötä kukkii. ¶
Tello oon myötä pienessä pitkulaisessa kuvassa mamman hautakivessä paikan kirkkomaala. Mamma oon kuvassa nuori, ja sillä oon koira sylissä. Toinen käsivarsi hännän alla, toinen etukäpäliitten alla. ¶
Sölkä oon hänen rinttaa vasten, siitä näkkkyy luottamus. Turvalisuuđen tunnet nuoren mamman ja hänen koiran välilä. Niin ko minun ylöskassuuminen, hyvässä ja pahassa, mie olen ajatellu ette piian samanlainen oli kansa mamman ylöskassuuminen. ¶
TEKSTI LIISA KOIVULEHTO ¶
Tutkimus: ¶
Vanhoitten vaimoitten elämä ja tervheys ¶
TEKSTI LIISA KOIVULEHTO ¶
TROMSSA Viimi vuonna alethiin Tromssan fylkissä tutkimhaan vanhoitten saamelaisvaimoitten elämää ja tervheyttä. Tutkiija Gunn Tove Minde huomasi (hoksasi) heti ette usseimmat vanhaat saamelaiset vaimot olthiin kans kainulaiset. Se ei saattanu selvästi erottaat kuka oon mitäki. ¶
- Meiđän kartta ja tođelisuus ei olheet sitä sammaa, ja met otima myötä molemat joukot. Ihmisilä oon monta taustaa. Se oon hyvä ette saatama tutkiit kans kainulaissii saamelaisten tutkimusrahoila, Gunn Tove Minde sannoo. ¶
Minde oon käyny puhuttelemassa vanhoita vaimoi Isovuonossa, Kaivuonossa, Yykeässä ja Raisissa. Hän oon huomannu yhđen tyypillisen haamun: ¶
- Vanhaat vaimot tunnethaan ette heiđän velvolisuus oon hoittaat perettä ja ottaat vaarin kielestä ja kulttuurista. Ko het sairastuthaan, heilä ei ole tillaa saađa tervheyttä takasin, ko velvolisuuđet oon kaikkiin tärkheimät. ¶
Tutkimus tullee valmhiiksi tänä vuonna. ¶
KATU KUULUU KAIKILE  ¶
Justhiin ko kilpikonnalapset mikkä äkkiä sukalttaavat ylös hieđasta ja rukattaavat merheen, mieki ryömin varhain tyyräimen pääle. Jälkhiin se oli tyhä yhtä myötälettä.  ¶
Minun ensimäinen tyyräin oli lastentyyräin ilman tyyryy, hiljemin saima tyyräimen mitä saattoi käänttäät. Mie sain semmoisen joulukenkiksi mammalta ja papalta, net ostethiin sen tyyrhiilä Ole Olsenin sporttipuođista Vookista. Se oli sininen Stiga-tyyräin missä oli oranssiita detaljiita, ja siihen oli kirjoitettu minun nimi veđenpittäävällä, mustala tussila. Puođi kirjoitti kläppiin nimen kaikkhiin tyyräimhiin ja sparkkhiin, niin ette ei koskhaan tarvinu hunteerata kenen mikäki uusi kapistus oli. Monta vuotta minun tyyräin oli koko mailman paras tyyräin. Tyyräimellä oli oma tahto, ja välhiin se oli pahanilkinen, mutta mie annoin antheeksi joka kerran ko se freistas tappaat minun. ¶
Se oli olemassa kansa muita, luovemppii laskemavehkheitä. Net tultiin pithoon ko meitä oli eriliikaisen paljon kläppii eikä viralisesti hyväksyttyi laskemakamppheita ennää ollu nokko. Se meni hyvin laskeet kunnon lappiila. Sillä sai vauhtii oikhein kiitettävästi, mutta pitkästä varresta tuli ushein muretta ko se hymyn hopusti hyyttyissä lasketteli päin Grand hotelin seinää. ¶
Her er den norske utgaven av denne fortellingen: Gata er for alle ¶
S-lagetin plastikkipussit olthiin hyvät. Roskasäkit kansa olthiin hyvä hätäratkaisu, vaikka talvikengät niitten sisälä piđethiinki kauheeta ääntä. Pussila ja säkilä vauhti oli loistaava, mutta pitkää aikkaa ei niilä saattanu laskeet. Jonkun kerran niilä saattoi päästä Storgatan poikki ennen ko jo melkhein lasketteli pelkälä housunpersheelä. ¶
Sitä oli kansa viralissii tyyräysvehkheitä mikkä toimithiin kohta huonosti. Niin ko hulluntyyris rattikelkka. Kommee ja fiini, mutta tođelisuuđessa se ei koskhaan ollu meiđän ensivalinta. Jalakset kaivauđuthiin liijan syväle lumheen. Rattikelkka ei antanu meile sitä vauhtii mitä met haluthiin, nimittäin kuolettaavaa vauhtii. Rattikelkka pilas homman, ja raskaski sitä oli kiskoot ylös vastaletta. ¶
Laskeet kuolettaavaa vauhtii ilman ette kuoli, se oli se mikä meilä oli hommana. Met freistasimma estäät kuolemaa siihen laihiin ette meilä oli törmän alla jotaki viekasta. Ensimäinen reekeli, oli meilä sitte mikä tahansa kulkuneuvo, oli ette alhaala piti pittäät vahtii. Törmän alla oli tasan paljon trafikkii, ja myöthään sielä oli joku tielä ko met laskima. Joko sielä oli pluuki eli byssi eli sitte piilii ja mopettiita. Sielä oli karanheita koirii eli sitte kissoi kotimatkala, ja vielä nuorii naissii lastenvaunuin kansa ja vanhoita vaimoi sparkin kansa. ¶
Vahti törmän alla toimi kyllä hyvin, mutta ei silloin ko vahti jaukkui pois. Kläppiin kansa oli probleemi, met havaittimma, niilä oli lyhykäinen muisto ja net kylläänythiin helposti. Ushein kävi niin ette ko laski alas törmää, niin näki vaikka minkälaista väkkee, mutta ei vahtii ko se oli kyllääntynny ja lähteny kotia. Eli niin ette sitte laski yhđessä vahđin kansa ko se oli unheettannu ja alkanu tyyrätä sen sijhaan ette olis pitäny huolen ette tie oli selvä. ¶
Siihen aikhaan raavhaat puhuthiin ette Vooki oli Pikku Chicago. Met kläpit matkima pörästä ja aloima oman maafian. Tyyräinmaafian. 1970- ja 1980-luvula met olima joka paikassa, meiđän takia kaikki tiet olthiin vaaraliset piilistiile ja jalankulkkiijoile ja muile jokka luulthiin ette se ei ollu muuta ko tyhä ajela eli kävelä meiđän kađula. Jokku ei halunheet anttaat alle. ¶
«Kirottu lammastokka!» ihmiset huuđethiin, veivathiin alas sivvuklasin ja puđistethiin nyrkkii. «Tiehenä siitä, suotanan kläpit!» ¶
Mutta vaikka met otima jalat alle tyyräin häntänä, se emmä met koskhaan laukkonheet kauvas, ja niin met sitte niin ko lammastokka aina löysimä tien takaisin. Meilä oli halu olla tien päälä, sielä oli paras laskeet. ¶
Oli sitä Vookissa oikhein vasituinenki tyyräysplassi. Nimittäin Vookin yhđistetyn ala- ja ylikoulun siljo. Mutta koulusiljo oli niin laattee ja surkkeen ikävä ette raavhaat olthiin sikkaristi tehnheet sen tahalans. Sielä ei yksikhään laskenu, väki tyhä seisoi ja venyskeli ođottaissa uussii hoksauksii niin ko käsifuunii ja ittetuhhoo. ¶
Ko olima pitänheet kađula kokkouksen ja laittanheet plaanin kunka sinä päivänä pitäisimmä röllätä, aloima sillä ette tehimä tie-estheitä. Met tukima sivvutiet ja poikkikađut. Laitoima valtavii lumipalloi mikkä joko vieritimmä paikale eli frahtasimma tyyräimen tahi sparkin päälä. Silloin kyllä piilistit toppuutelthiin vauhtii, eriliikaisesti ko met tehimä tiestä niin soukan ette melkhein ei jalankulkkiijatkhaan pääsheet läpi. Se oli kyllä tervheyđelle hyvä assii ette saima painetuksi trafikin pöysiknappii ko ensin olima kiikkunheet Øvergatan ylipään pääle ja sitte laskima kirkkuin alas, mutta toishaalta siinä oli huonona puolena se haukkuminen mitä saima niskhaan siinä ko tuiskattimma sivvu. Mutta silloin met kiljuima takaisin, poikkipuoltoinsa ja kuorossa. ¶
«Katu oon kaikile!» ¶
Met kansa pyyristelimä vihaisesti kuorossa. Eriliikaisesti ko raavhaitten kärsivällisyys loppui, ja net hypäthiin ulos piilistä ja alethiin viskomhaan sparkkii ja vierittämhään pois meiđän monsterilumipalloi. ¶
Luonon puolesta se oli Vookissa mahđolinen laskeet kiini merheen asti. Se loppui ko jokku raavhaat alethiin pölätä meiđän tervheyđen eđestä ja panthiin umpheen pikku aukon mikä oli Aputeekkipytingin ja Grand hotelin välissä. Kovat seinät ei olheet olheen samantasaiset pyriseptin ja plasterin kansa, mutta kuitenki seinhiin tuli muutamppii rakkoi ko vuositttain laskima niitä päin. ¶
«Tet että sitte saa topatuksi?» vanhiimet pällistelthiin ko vertä valloovat kläpit onnuthiin kotia. «Mutta laskekkaa sitte hiljemin, saateri senthään!» ¶
Mutta jarruttaminen oli vaaralinen, met kläpit ajattelimma. Logikki oli tervet: Se piti kaupungin alapäässä hopusti keritä päätien yli ennen ko tuli piili. Se oon sikkaristi ollu paljon somempi olla kläppi ennen ko piilit tulthiin, mie olen ajatellu. ¶
Ja toppashan Tyyräinmaafia trafikin kesän aikanaki. Met panima tiele sykkeliitä. Muistan ette haukkui saattoi saađa silloinki ko oli plusgraadii. Ei se ollu mikhään huvitus olla kläppi vanhaasseen aikhaan, meitä haukuthiin, olima met sitte sisälä eli ulkona. Eriliikaisesti kirkonmennoin aikana sunnuntaina, silloin lensi ushein köökinklasi auki ja ulos pisti yhđen tahi toisen äkäpussin naama ja läksytti meitä Jeesuksesta ja hermovaivoista ja siitä ylevästä taiđosta ette saađa kläpit katkeemhaan ja synnintunthoon. Se oli sunnuntaina ko met saima lissää sannoi meiđän epäkristilisheen sanavarhaan. ¶
Semmoisista kärysihmisistä met emmä paljon perustanheet, ja oli niitä smmoissiiki raavhaita jokka puolustethiin meitä. Jokka jopa olthiin myötä tieraamassa. Siis konsulenttina, ei koskhaan fyysisesti myötä. ¶
Niin ko se vanhempi krannivaimo, se pruukas tirkistellä kartiiniitten välistä ja kattoot missä vanhemat kläpit olthiin. Siihen laihiin se auttoi meitä pienemppii kläppii, eriliikaisesti ko meilä oli vainoomaleikkii niin ko Dunk Blekkboks ja Haija tullee. Silloin met näjimä ette vaimon tykönä kartiinit liikuthiin, ja klasin takkaa iđethiin kalppeet muođot. Äänettömät, myötätuntoiset huulet mikkä sanothiin paljon viishaita assiita, ja sen jälkhiin näkyi laiha käsi mikä näytti kattuu ylöskäsin tahi alakäsin. Mistä sitte pikkukläpit tieđethiin mihin suunthaan oli paras pajeta ja pörräänttyyt. Yksikhään raavas ei siihen aikhaan maanu laattiila ja ryöminy ja kurluttannu yhđessä kläppiin kansa – fästissä niinki saattoi käyđä – ja sen lisäksi ette haukuthiin ja vieritethiin pois tie-estheitä, ei yksikhään raavas ollu sama paljon myötä leikissä ko se vanhempi vaimo. ¶
Niin ko saattaa nähđä, ittessänsä Vookissaki oli ihmissii jokka kestethiin nähđä kläppii. Mutta yhđen lajin ihmissii mikkä nykyään oon tulheet muuthiin, olthiin turistit. Talviturismii vasta suunitelthiin, kuitenki muutamisti sattui ette Hurtti otti kiini kaajale ja päästi ulvos jonku semmoisenki, öksynheen sielun. Sitte net kävelthiin ympäri Vookkii ja jouđuthiin niileki kađuile mikkä olthiin meiđän kläppiin hallussa, ihmetelthiin tuota kaikkee eriskumhaista ja otethiin epätarkkoi kuvvii sillä ko heilä oli kova vilu. ¶
Meilä kläpiilä oli vilu tyhä harvoin, tyhä silloin jos tyyrätessä kostuthiin läpimärjiksi. Missä met kyllä lykästyimä vaikka ankariimassa pakkaisessa. 1980-luvula met näjet tierasimma talvet poplapuvussa. Ja puulvantthuissa. Poplakangas oli muutissa, se oli erinomhaisen lämmin, ja yhtä vesitivis ko svamppi meiđän koulussa. Met tierasimma kiini siihen ette kiehuima yli, ja kaikki kostui läpimäräksi, sitte kylmä ryömi vaattheissiin ja kylmetti net jääksi. Kiini siihen asti ette met emmä ennää pystynheet tieraamhaan, mutta kuljime ympärins klasinkovassa rustingissa. ¶
«Älkkääs nyt, tet että kyllä palelu», sanothiin raavhaat niile jokka valitethiin. «Ei se tartte muuta ko että liikutta.» ¶
Niin met sitte seisoima sielä, läpikaraistunheet pohjaisen ihmiset, kovassa öystäpohjaisessa ja sakkeessa tuiskussa. Ja jos joku meistä kläpiistä silloin yhtäkkii sanoi jotaki, turistiilta tiputhiin kaamerat maahan. Net luulthiin meitä jonkulaisiksi pingviiniiksi. ¶
Kerran 1980-luvun keskelä, mie kävin silloin ylikouluu, Vookhiin tuli alppiiniluokka. Sikkaristi sen takia ette se olis paikanu koulusiljon kurjuutta. Nordvågenhiin, nuoin nelje kilomeetterii viinthoon Vookista. Se luokka repi hamphaat suusta eikä ollu sen paremin laattee ko ikäväkhään, se ko ei varanu misthään vaarasta muutoin ko vailuuvalla vaaranmerkilä, ja tuli sitte piilitiele ja sieltä suorhaan kalanmolofieruhaan. Ja sen pörästä maarapakkhaan, josta sikkaristi löytyi aarearkulinen alppiinivehkheitä, mie olen ajatellu. Ja saattaa olla ette luuranka eli kaksiki, kallossa aina kypäri ja slaalomprillit, isosilmäisennä teppuin ja pikkukalloin välissä. Tärkkee oli ette pappa tykkäs siitä luokasta. Pappa nimittäin käytti hihtamaheissii ette pääsi ylös vaarhaan ko se oli menemässa hytäle Kelviikkhiin eli tulemassa pois sieltä. ¶
Met papan kansa olima jonku kerran yhđessä siinä alppiiniluokassa. Kummalaki oli tavaliset tunturisivakat. Pappa osas tehđä telemarkkäänöksen, se oli seppä sivakoitten päälä. Niin seppä ette halus oppiit kansa slaalomii ja luokanlaskuu. Hän uskoi ette hän kunnolisila slaalomvehkheilä saisi viralista tunnustusta, ja sillä hän ilmoitti ittensä paikan alppiinikursile. Hän oli ilman muuta vanhiin. Yksi kursi oli nokko, harjaantumatta uuđenlaisten sivakoitten kansa Nordvågenin alppiinirustingissa. ¶
Se oli fiini ylöskassuuminen, ko sai tierata lumisilla kađuila minun lapsuuđen Vookissa. Tyyrätä ja kiljuut, olla misthään murettimatta yhđessä muitten kläppiiin kansa, raavhaitten jalankulkkiijoitten välissä jokka silmithiin hermostunheesti olan yli, ja semmoisten haukkuuviitten talvipiilistiitten sejassa joila olthiin kaikki piikit ulkona. ¶
Meilä oli niin soma ette aika lensi, kiini siihen asti ko yhtäkkii havaittimma ette siinä sitä seisoima ilman tyyräimettä ja olimaki raavhaat. ¶
Pienet kraviaisagentit  ¶
Tarina pohjoisesta.  ¶
Met olima kolmen yhđenikäisen pojan kansa joven toisela puolela Kelviikissä ja tierasimma liki vaaraa. Sää oli kaunis, niin ette met laukoima surutta korkkeessa heinikössä ja huusima ja lauloima. Kiini siihen asti ette löysimä kuolheen kajavan. ¶
Met kläpit olestimma paikala ja seisoima kauvoin vaiti ja kattelimma. Se oli surulinen näkö, tämä kajavariepu joka ei koskhaan ennää saanu röppyytellä Kjelenin yli tahi rääkkyyt puolta kesäyötä ja syöksättellä kalanmolloin pörhään. ¶
Met päätimä hauđata hengettömän linnun, sillä oli oransit kummimaiset uimajalat ja silmäluomet tiukasti kiini. Tietenki, met kläpi olima yhtä mieltä, kajava häyttyy saađa viimisen leposijan. Saađa maata ittensä pääle niin ko muuki väki. ¶
Muiston jälkhiin Kelviikilä oon aina ollu oma kirkkomaa. Met kläpit emmä kyllä niin ushein ajatelheet sen ympäri, mutta ko löysimä kuolheen elläimen niin ko nyt, se oli ko kirkkomaa olis viittonu meile. ¶
Kuljima sitte hiljaisenna raitona takaisin joven yli kohti kirkkomaata. Kajavaa kannoima siivosti meiđän välissä, minun muiston jälkhiin met piđimä siitä kiini aukkeimista siivistä. Mie olen pörästä ajatellu ette siivet levälhään ja nokka henkkaamassa rinttaa vasten kajava saattoi hetken olla ko lintuversuuni Kristuksesta ristilä. ¶
Yhđenkhään raavhaan ei tarvinu pölätä ette kläpit naakittais itte kirkkomaale ja kaivettais kuopan vihitthyyn maahan kajavan eli minkhään muunkhaan kuolheen kelviikkiläiselläimen takia. Kirkkomaa oli sekä umpheenkasunu ette vähäsen kamala ja lisäksi tyhä ihmissii varten, sen met kläpit kyllä tiesimä ilman ette kukhaan tartti sitä meile sannoot. Met tyhä halusimma – justhiin ko kuolema olis viskutellu meiđän korvhaan hiljaisen käskyn – päästä kirkkomaan likele. Likelä oli nokko hyvä, siltä meistä kajavaa kanttaissa tuntui. ¶
Passelin kaukana kirkkomaasta ja kaikista tuulen viinthoon vääntämistä hautakivistä löysimä sijan kajavalle. Meilä oli yhtheinen, sanaton tunnet ette justhiin tämä säänkova paikka oli kajavalle oikkee paikka aijasta ikhuisuutheen. Ja ilman ette se joutuis vaikkeukshiin vanhoitten ristiin alla makkaaviitten kaksijalkaisten paikan assuujitten kansa. Tässä paikassa kajava makas kuitenki nokko liki vihittyy maata ette sen mahđolinen tulleeva elämä ei olis kiini pyhän likinäisyyđestä. Lisäksi met vielä ristimä käđet ja rukkoilimma ette ei joku tulis ja käskis kajavaa alaspäin mutta mieluumin muijoilis sille ja näyttäis tien ylöspäin. Siihenlaihiin se pääsis röpistelemästä ikhuisuuđessa Manalan mustiin epäonnenvaristen kansa, mutta toivottavasti sais purjettiit ilomielelä yhđessä valkkeitten enkeliitten kansa Jumalan sinisellä taivhaala. ¶
Ennen ko valmistimma hautakuopan, hommasimma kukat. Ja passelin joukon kaunhiita, vaalakoita kivvii. Kokosimma niitä sieltä mistä löysimä, kauvas ei tarvinu mennä. Löysimä voikukki, kissankelloi ja savikukkii, niin, ja muutamppii muita kukkii mikkä olthiin nimettömän kaunhiit. Niistä met laitoima kukkakimppui ja kranssii, ja ko kerkesimmä, laitoima net meinatun hauđan vierheen. ¶
Lappiita meilä ei ollu, ja sillä met palasimma takaisin kivikautheen. Mikä aina oonki ollu helppo ja likinäinen Kelviikissä. Met löysimä muutamppii laatteita kivvii ja kroopima ja kaivoima niilä. Hauta piti olla nokko syvä ette repo ei sais päähän leikkiit nälkynyttä arkeoloogii ja krooppiit paikkaa ittensä laihoila, mustila jaloila. Ja kyllä met vaivuimaki ennen ko kuoppa oli nokko syvä. Ja nokko laaja ette vetelä kajava mahtui sinne kovhaan karimaahan. ¶
Met panima kajavan makkaamhaan vihriselle lehtivuotheele hauđan pohjale ennen ko panima kukkakransin sen rinnan pääle. Istuima hetken hiljaa polvilamma ja kraapima sitte multtaa pääle. Taputtelima kukkuran tasaiseksi ja panima vielä pääle meiđän viimisen kukkakransin. Sitten otima itte kukanenki kivvii ja tehimä niistä ristin hauđan pääle. Tavalinen hauttaamistapa kasumattomilla tuulisilla paikoila, mie olen pörästä lukenu. ¶
Tämä kajava ei ollu ensimäinen eikä viiminen minkä met kläpit laitoima hauđan lephoon. Maamyyrä ei ole mikhään luonolinen osa Kelviikin faunaa, mutta siltä sielä kuiten näytti. Olima seutukunnan tunnontarkat elläinten kraviaisagentit, ja vuossiin aikana paikale iti lukemattomii samanlaissii pikku kukkuroita, missä kaikissa oli risti kivistä ja päälä lakastunheita kukkii. Jokku raavhaat kraavithiin päätä ja ihmetelthiin ette oliko meilä meininkinnä muuttaat ko Kelviikin elläinten kirkkomaaksi. Meiđän kläppiin mielestä se oli oikhein hyvä ehđotus. ¶
Met hautasimma vaikka mitä. Variksii ja hiirii ja onnettoman lopun saanheita linnunpoikkii. Kelviikissä elämä oli kova, ja meilä paljon tekemistä. Eriliikaisesti hiirivuosina. ¶
Mutta oli sitä semmoissiiki vainajiita mitä met kieltäyđyimä hauttaamasta. Porot jokka muutamisti öksythiin Kelviikinkurshuun, puđothiin alas henkopahđasta ja pääđythiin kivirakkhaan kansa siinä meiđän likiseuđuila, niitten met annoima jääđä sijalens. Porot olthiin liijan isot ette met olisimma pystynheet ajattelemhaankhaan niitten hauttaamista. Kokot saavat pittäät porot, met ajattelima, ja laukoima pois jälkhiin ko olima tutkinheet veriset raađot, millä jalat olthiin poikki ja nahka reijilä korppiin ja petolinttuin jäliltä. ¶
Meri kansa vaati meitä toimheen. Tuoloin tällöin Kjelenin ohi riutui kuolheita elläimiitä ja päätyi lahđen rannale. Vaikka met kläpit kovasti halusimma, met emmä kuiten koskhaan hoksanheet kunka olisimma saattanheet kuljettaat pikku valhaita, niin ko possun eli nissun, hautapaikale kirkkomaan tykö. Yhtenä vuona Kelviikin fieruvhaan riutui kansa valtava jättiläishaiji, ja sen kaksi tonnii painaava kurento vei paikalisilta kraviaisagentiilta kokonhansa uskon omhiin voimhiin. Met tyhä seisoima fieruvassa ja pyyristelimä. Haiji sai sen sijhaan märän hauđan. Muutamat raavhaat siđothiin sen köyđelä kiini söytänlaithaan, veđethiin sen sinne missä oli monta syltä syvvää, ja upotethiin sen. ¶
Meile kläpiile tuli heti parempi olla jos löysimä vaikka kissan tappaman makkaratiaisen. Siinä sitte oli meile paranusta ja synnin päästöö ko marsima pörätysten arvokkhaana raitona ylös hautumaale. ¶
Vatjalaiset ja vatjan kieli oon tasan jäänheet muitten jalkhoin. Ystävät ja viholiset oon kävelheet heiðän yli, oli sitten sota tahi rauha. Vatjalaisten kylissä assuu piian tyhä venäläissii. ¶
Venäläiset oon alkanheet kuitenki nyt vähän ymmärtämhään vatjalaisten vanhaasta kielestä ja kylttyyristä. ¶
Vatjalaiset asuthaan Suomenlahðen etelärannala Venäjälä, likelä Eestinmaata, Leningradin aluheela. Vatjalaiskyllii ei ole ko pari, niinko Luuksa ja Jogoperä. Net oon Lauga-joven suussa. ¶
Vatjan kieltä ei ole kirjotettu, se oon siirtyny sukupolvelta toisele suulisesti. Mutta se oon tasan jääny kans eestin ja inkeriläisten kielten välhiin. Toisen mailmansoðan aikana vatjalaissii viethiin Suomheen ja Sipeerhiin, eikä sieltä niin moni tullu takasin. ¶
- Vatjan kieltä puhhuu piian kakskymmentä henkkee. Kaikki net oon vanhaat. Nuorin heistä oon syntyny vuonna 1935, vatjan kielen tutkija Heinike Heinsoo Tarton ynivärsiteetistä sannoo. ¶
Vatjan kylttyyri kiinnostaa ¶
Heinsoo ja hänen tutkijakolleekat oon käynheet tutkimassa vatjan kieltä monen vuoðen aikana. Heinsoo oon yksi vatjan kielen parhaista spesialistiistä. ¶
- Kylät oon aivan venäläiset nyt. Olema käynheet sielä monta kerttaa monen vuoðen aikana, mutta venäläiset ei tienheet mitä met sielä tehimä. Het ei perustanheet siitä silloin. Mutta nyt Venäjän tv oon huomannu vatjalaiset, ja vatjalaisten kylissä oon käyny filmiryhmii, Heinsoo muistelee. ¶
Yksi venäläinen vaimo pani pysthöön pienen myseymminki. Se paloi, mutta kyläläiset haluthiin tämän myseymmin ja het koothiin rahat ja panthiin pysthöön uuðen myseymmin. ¶
Luutsassa piðethään kesälä kyläjuhlat. Kylän ihmiset oon kiinnostunheet säilyttämhään vatjalaisten kylttyyrii. Het oon itte venäläiset, mutta het oon alkanheet ajattelemhaan ette vatjalaisten kylttyyri oon heileki rikkaus. ¶
Monenlaista intteressii ¶
Oon löyðetty vanhoita vaatheita mistä oon saatu vatjalaisten puvun. ¶
- Joitaki vaatheita löyttyy vielä. Eestiläiset tutkijat oon vienheet suurimman osan Tallinhaan kansallismyseymhiin, Heinsoo pistelee (stikker). ¶
Kouluissa opetethaan lapsile vatjalaissii laului. Lapset oon venäläiset. Opettajat oon venäläiset, mutta yksi opettaja oon itte vatjalainen. Vatjan kielen sanakirja ja yksi satukirja oon tulheet ulos. ¶
Pietarissa oon Vatjan ystävitten ryhmä. Het oon tehneet vatjalaisile flavunki, mutta Heinsoo ei piðä siitä. Hän tykkää ette flaku ei ole luonnolista.” norjaksi : konstruert / kunstig / ikke naturlig å ha”. ¶
- Vatjalaisten tilanteesta muistelee aika hyvin se ette koulussa vatjan kielen opettaja oon venäläinen juutalainen, joka siirtyi iislammin uskhoon, Heinike Heinsoo sanoo. ¶
Täälta voit lukea tarinan kväänikielisen käänöksen: Kummituksii ukonilmala ¶
Sitä oli tuulessa vähä kuostheen tunttuu sinä päivänä ko minun kaveri hengenkaupala halus yöttyyt teltassä. Tođesti hengenkaupala, saima huomata. ¶
Olima Kelviikissä, ja oli jo syyskesä ko kuljeskelima fieruassa ja hajima kuivii kraakkui. ¶
«Sillä ko met nimittäin aijoma yöttyyt…» ¶
Minun kaveri viskas syđänkraakun minkä se justhiin oli löytäny. Varisteli kryysit ja hieđat käsistä ja sanoi: ¶
«Kirkonmaala!» ¶
Kelviikin kirkonmaala. Sen ympäri olthiin ihmiset viskutelheet ja puhelheet. Ette se kirkonmaa sielä, niin, se oli täynä kaikkee kummalista. Tuulenvääntämii merikarfui, ulvovii heksoi Kjelenin saaren roviotolpasta, ärttyi lantalaissii tervanmustista mettistä, kuoppaposkissii ja valjui ko lokainen lumi, ja lisäksi kaksijalkaissii hukkii ja sikkaristi monenlaissii muita kamalii olenttoita. Olenttoita mikkä olthiin niin nuoppeet ja vaipunheet elämästä 71. graadila pohjaista levveyttä ette net näytethiin kummitukselta jo kauvoin ennen ko kuolthiin. Ja tässä uskottaviitten kummitusten roikassa se minun kaveri halus yöttyyt teltassa. Mie kans viskasin minun pukinkraakun maahan. ¶
«Kirkonmaala? Selvä se!» ¶
Ulliraja tyhä krapsatteli ko met laukoima. ¶
Teltat oon hankalat saađa oikkeesseen laihiin, mutta yksi raavas ihminen lupas auttaat meitä. Säkit sölässä, teltta käsivarrela ja meiđän hyvä auttaaja travaamassa pörässä laukoima Kelviikin kylästä ylöskäsin. Suoraa linjaa kohđi paikan auttiinta kirkonmaata. Mies toppas ko hoksas mihin met olima menemässä. ¶
«Häh?» se mutisi. «Kirkonmaale?» ¶
Kuulima sen toppaavan ihmettelemhään ennen ko köpötti pörhään. ¶
«Miksi sinne?» se muratteli meiđän takana. «Aijottako harjoitella?» ¶
Mies oli eppäileväinen. Sanoi ette parempi olis ko emmä makkoilis ja vanuttelis sielä, siunatulla maala. Vaivaamassa ihmissii jokka haluthiin maata kaikessa rauhassa tyhä kyynärän alapuolella meitä. Se meinas ette met mieluumin pitäisimmä maata kirkonmaan ulkopuolela. Löyttäät ittelemmä vapaan sijan, ja, jos mahđolinen, siltä epätavallisen laajalta elläinten hautaus-maalta minkä met Kelviikin kläpit olima vuossiin myötä saanheet aikhaan. ¶
Met tottelimma, panima maata vähäsen kauvempanna. Mutisten mies työnsi viimisen telttapinnan maahan ja kiristi viimisen nuskatouvin samassa ko ensimäinen vesinoppa läpsätti. Noppa sai heti seuraa. Ja sitte, justhiin ko joku olis hieronu pläkkii taivhaan yli, se fakki hämys. Näjimä kaukana aavala kaukaisten salamiitten välättyksii, viimesti laitasti iilen ja semmoisen sađetkuuron ette ei paremppaa nähty. Huiskis haiskis tolvasimma sishään teltthaan. Kuului ensimäinen ukkosen jyrräys. ¶
«Lykkyy tykö!» mies huusi, ja met kuulima kunka se veti silkolukun kiini. Sitte se kiros pahanilman ja juoksi tiehensä. ¶
Ko olima vähäsen aikkaa lihkonheet makkausalustoitten ja nukkumasäkkiin kansa, muistelimma toinen toisele muisteluksii. Kummitusmuisteluksii. Apinankäđestä joka tarras kiini ko joku tahtoi jotaki. Ja kuka se tođesti oli joka kopisti mailman viimisen miehen ovheen. Apinankässiin kansa eli ilman, vieläki multa vailuu se kokemus ette olisin päässy nukkumhaan teltassa. ¶
Niin met sitte makasimma ja pyyristelimä ja puhelimma sillä aikkaa ko mereltä vieri tormi-iili tormi-iilin jälkhiin. Parhaiten olima valvheila juuri jälkhiin keskiyön. Sillä ette ukkonen lyöskenteli niin ette maa vapisi, mutta kansa sillä ette met ukkosenlyönttiin välissä kuulima muita äänii. ¶
Se tuntui ette se tuli kirkonmaalta; naakiskeli ja vaaniskeli teltan ulkopuolela. Met piđätimmä henkkee ja kuuntelimma. ¶
Joko, mie viskutin, se oli elläin. Tahi ihminen. Minun kaveri hoksas kolmanen mahđolisuuđen. Ette se oli peto. Eli ihmispeto. Silloin met painuima aina syvemälle meiđän nukkumapusshiin niin ette juuri nokanpää pisti ulos. ¶
«Sproing!» ¶
Se oli yksi telttatouveista, se väristeli ko pani vasthaan. Joku oli häytyny kumpustaat siihen. ¶
Sitte ei ulkkoo kuulunu ennää mithään. Tyhä sivvu rukattaava sađetiili rapisi katthoon. ¶
Minun kaveri sanoi ette se ei saattanu olla mikhään tavalinen elläin eikä tavalinen ihminen. Sillä, se sanoi, ette ei yksikhään ihminen eli kotielläin kulje sivvu kirkonmaan keskelä yötä semmoisella ilmala. Ei jos sillä oon vähänkhään järkkee päässä. ¶
«Mm», mie olin sammaa mieltä. ¶
Mikä sitte tarkoitti ette olima yhtä mieltä siitä ette se häytyi olla joku epätavalinen elläin. Eli epätavalinen ihminen. Minun kaveri sanoi: ¶
«Mitä luulet, kuolemako met?» ¶
Mie sanoin ette mie en tieny, mutta kyllä se niin saattoi hyvinki olla. Ulkona äänet tulthiin takaisin. Met kuuntelimma ja kattelimma yötä meiđän ympärillä. Naakiskelluu ja hyörimistä, hiippiivii askelheita. Niin ko jalat oltais suhattelheet märässä ruuhossa. Mustat kaulussaapphaat, raahaten myötänsä taaraa meren syvvyyđestä. Eli raskhaat käpälät sormenpitukaisin kynsin. Taas joku tölmäs nuskatouvhiin, vielä kovemasti tällä kerttaa. Meiđän teltta tärisi, varisti päältä sađetveđet. Met nousima molemat istumhaan. ¶
«Kuka se oon?» minun kaveri huusi. ¶
«Mitä tet halluutta?» mie lisäsin. ¶
Teltan ulkopuolelta kuului vähäsen aikkaa tyhä satheen äänii ja ukkosen vaimeeta jyrinää. Mutta sitte, monelta suunalta samhaan aikhaan: koko joukko kummalissii, hermostunheita äänii. Äänet kuulustethiin ko pikkukläpit oltais tirskutelheet. ¶
Tirskuttelu pasas kohta huonosti yhtheen semmoisen hullun kansa joka oli jutamassa yhtenä oman peđon kansa. Minun kaveri ilmoitti selkkeesti: ¶
«Ooh! Menkkää enturhiin!» ¶
Se lujetteli koko joukon Kelviikin kläppiin nimmii ja toisti vielä käskyn. ¶
Se auttoi, ja ko muutamppii sekunttiita oli menny, met olima taas yksin. Kuitenki näytti siltä. Minun kaveri kiemursi ittensä paremin nukkumapusshiin, käänsi mulle sölän ja mutisi ette halus nukkuut. ¶
Mie makasin valvheila koko yön. Muutama ajatus vilatti uuđesti ette uuđesti mielheen. Joka kerran voimakkhaampana: Nämät kläpit jokka naurethiin, siinä oli jotaki kummaa niitten naurussa. Jotaki… jotaki maanalaista. ¶
Seittemen aikhoin samana aamuna, märkänä ja viluisenna met sitte laukoima kotia heti ko olima saanheet leirin puretuksi. Teltta yhtenä isona möykkynä meiđän välissä, sillä ko met emmä onnistunheet tukkimhaan sitä sen ahthaasseen suojapusshiin. Jouđuima myöthään pysättelemhään ko piti kiskoot irti nuskatouvii mikkä tartuthiin kiini kivhiin ja kukkhiin, ja kerran met tallasimma yhtenä yhđen touvin pääle ja kaađuime naamale telttamöykyn pääle, märkänä ja kylmänä ko elläävät kalat. ¶
Päivä jälkhiin taivhaala hengas aurinko. Kaksi pieniimistä Kelviikin pojista riuđuskelthiin meiđän talon ympäri, haluthiin minun myötä prykyle tieraamhaan. Vähän ennen ko pääsimä fieruhaan, met kohtasimma minun telttakaverin. Niska köyryssä se mutisi ”hei” ja lähti myötä. Se pysättys ko mie kysyin jos sillä oli jotaki hullusti. Pojat menthiin eđeltä, minun telttakaveri katteli hermostunheesti siule ja viskutteli ette hänelä oli ollu kauhee uni. Painijainen. Ja jos joku halus kuula hänen meiningin, se se oli ollu jotaki kummaa siinä naurussa minkä met olima kuulheet. Ette siinä oli ollu jotaki… jotaki onkimatomaista. ¶
Hiljemin met minun kaverin kansa puhuttelima kaikkii Kelviikin kläppii. Issoi ja pienii. Kysyimä jos joku oli sattunu olemhaan ulkona kävelemässä sinä yönä ko oli se hirmuinen ukonilma. Esimerkiksi kirkonmaan likelä? ¶
«Ei. Kunka niin?» vastathiin. ¶
Yksikhään ei punettunnu. Yksikhään ei kalvenu. ¶
Eikä yksikhään nauranu. ¶
Kväänin kieli, sen tila ja revitalisaatio ¶
Kväänin kieli on meänkielen sisarkieli. Sillä oon kolme päädialektii mikkä oon syntynheet ja elänheet omila aloila Pohjais-Norjassa, Omasvuonosta Varenkhiin.   Nyt tääpänä kväänin kieli oon heikossa tilassa. Tyhä muutampi nuoreman puolen ihminen saattaa kväänii. Ihmiset kekkä vielä saatethaan puhhuut kväänii huilaavasti oon vanheman puolen ihmiset. ¶
Kväänin kieltä ei pietä ennää kotona ko  muutamass  a perheessä. Tämän tähen kieli ei ennää siiry luonolista väylää tulleeville sukupolvile jokapäivälisessä yhtheyessä. Se ei ennää kasu ylös lapset kekkä oon kaksikieliset ja saatethaan niin kvääni ko norja. Eipä kielen tila ei ole sen parempi kojin seiniin ulkopuolela, elikkä muuten samfynnissä. Itte assiissa se oon vielä värrempi. Se häyttyy toesti hakkeet net paikat ja häytyy tuntteet net harvat ihmiset. Se oon hirmu vaikkee löyttäät net sosiaaliset tilat missä kieli oon vielä piossa. Kväänin kieli ei löyvä muissa ko kvääni medioissa ja niissäki kirjoitethaan eli praatathaan tyhä pikkuisen kväänii. ¶
Koti oon kuiten se tärkkein areena missä kielet opithaan. Jos vanhemat ei saata kieltä ja kieli oon kans muuten kätketty samfynnissä eikä sitä ole maholista kuula eli lukkeet niin usseesti, ni se kieli hävvii. Ko kieli tullee tämmöisheen tilhaan, niin sillon saatama sannoot, ette se kieli oon uhattu kieli. Ja oonko sitte jotaki mitä saattaapi vielä tehhä? ¶
Se häyttyy saaja paljon motivasjuunii, resurssii ja interessii ette anttaat voimaa ihmisile niin ette het jaksethaan käänttäät tämmöisen kielen tilan revitaliseeringin suunthaan. Se tarvittee hyvvii prusjektii niin ette oon maholista pruukata kväänii erilaisila sosialisilla areenoila, niin tradisjunellisti mutta kans uusissa yhtheyksissä. Sillon tarvithaan eriliikaisesti net miljööt missä ihmiset autethaat toinen toista ja annethaan appuu toinen toisele kielen elästyttämisessä. ¶
Kainun institutti - kväänin kielen ja kulttuurin institutti yhessä kvääniin organisasjuunin kans alethiin kväänin kielipesäprusjektin vuona 2014. Meininkinnä oli kväänin kielen elästyttäminen lastentarhoissa. Siihen prusjekthiin net otethiin mallii erilaisista kielipesistä, lastentarhoista missä puhuthaan tyhä minuriteettikieltä lapsile: Inarista, Uuesta Seelanista, Hawaijilta, Amerikasta ja monesta muusta paikkaa mailmalta. ¶
Maorit alethiin heän kielipesän, Te Kohanga Reon, vuona 1982 Uuessa Seelanissa. Ko maori lapset kekkä olthiin engelskankieliset alethiin lastentarhan eli kielipesän, ni sielä raavhaat puhuthiin heile tyhä maorin kieltä. Lapset ei osanheet sannaa sitä kieltä, mutta pikku hiljaa het pärjäthiin sen kielen kans eikä menny kauvoin ko het jo praatathiin kahela kielelä. Tämmöissii prusjektii oon sitte ollu monessa paikkaa mailmassa, esimerkiksi Hawaijila ja Inarissa. ¶
Näistä hyvin menestyneistä prusjekteista lähti Kväänin institutti hakemhaan hyvvää reseptii kväänin kielipeshään. Parhaan maholisen kväänin kielipesän reseptinnä olis ollu: ¶
Tämä resepti anttaa maholisuuen lapsile tulla funksjunaalisesti kaksikielisiksi. Kväänin institutin meininkinnä oli kuorata tätä reseptii ja se alkoi laittamhaan kakkoo hakemalla paikaliissii ja lyhykäisreissanneita tarpheita. Tärkkeintä tässä reseptissä olis ollu se ette raavhaat olis pitänheet tyhä kväänin kielen lasten kans koko aijan, niin ette lapset olis kuulheet tyhä kväänin kielen ko het olis olheet lastentarhaassa. Se kävi kuiten niin ette institutti ei löytäny oikkeita tarpheita. Se ei löytäny kvääninkielissii lastentarhanopettaajii, ei oppimateriaalii, ei kirjoi, ei musiikkii, eikä institutti saanu niin paljon rahhaakhaa prusjektille, niin paljon ko se olis tarvinu semmoisheen pitkän aijan prusjekthiin missä lapset olis saattanheet tulla kaksikielisiksi kväänissä ja norjassa. ¶
Kväänin institutin häyttyi alkkaa justeeraamhaan reseptii. Se oli niin moni vanhempi kekkä haluthiin anttaa maholisuuen heän lapsile oppiit kväänin. Ja tässä oon se justeerattu porsankilaisen kväänin kielipesän resepti: ¶
Tämä kielipesäresepti antoi lapsile Porsangissa maholisuuen oppiit pikkuisen kväänin kielen sannoi ja fraasii, mutta se ei ole ollu nokko ette lapsista tulis kaksikielissii. Tämä resepti oon tietysti parempi ko ei reseptii olheen. Se antoi kuiten lapsile aktiviteetti ette het opithiin pikkuisen kväänin kieltä, ja kans siinä sivussa lastentarhaanopettaajat oppithiin kieltä.   Ko lapset ja raavhaat opithaan yhtäaikkaa, se anttaa ekstra motivasjuunii molemille. Tärkkeitä tässä reseptissä oon se ette laitethaan semmoisen miljöön missä kvääninkieliset vanhukset piethään kieltä lasten ja raavhaitten kans. Tämmöisessä miljöössä oli maholista ette interessi kväänin kielheen alkoi Porsangissa kasumhaan.   Ko lapset opithiin kieltä, haluthiin kans raavhaat oppiit. Tässä hyvässä ja tervheessä atmosfäärissä, autethiin kaikki toissii ja opithiin enämen ja enämen. ¶
Se oli muutampi vanhempi ja lastentarhaan opettaaja kekkä otethiin inisiatiivin ette perustaat kvääninkielisen lastentarhajoukon. Semmoisen joukon mikä olis kuoranu sitä paremppaa kielipesän reseptii. Ja niin Bærtuan eli Marjapounun lastentaras etableerasi kväänin lastentarhajoukon yksi ja puoli vuotta sitte. Samhaan aikhaan institutti alkoi kans toisen prusjektin missä het haluthiin anttaa tilan kassuut kielipesän tarpheile. Nyt oon institutti työtely yksi ja puoli vuotta ette laittaat oppimateriaalii, kirjoittaat lastenkirjoi. Institutti kans pelasi sisäle yhen lasten musikki albuminn Lasten lauluroikan kans. Näin halluu institutti anttaa hyvän kasvualan kielipesän muile tarpheille. ¶
Kielipesäprusjekti oon tyhä yksi prusjekti minkä kans Kväänin institutti oon tehny työtä. Institutti oon saanu hyvät uuet työkaverit: kväänin kielisentterit Vesisaaressa, Porsangissa ja Naavuonossa. Institutila oon ollu kans varhemin yhtheistyötä Omasvuonon kielisentterin kans. Haltin kvääninkulttuurisentterin kans tekkee institutti paljon yhtheistyötä.   Se oon toivet kaikila ette kväänin kieli pääsis kasumhaan. Nyt kuiten ei vielä ole tiettoo kunka se tämän kaiken kans käipi. Se oon toivoo ja kans eessä paljon sommaa hommaa kielen kanssa. ¶
Anna-Kaisa Räisänen ¶
Kirjottaja oon kväänin assiintunttiija  Kainun institutissa  (Kvensk institutt)   Norjassa. ¶
Tämä teksti oon alunpitäen seminaariesitelmä, jonka Anna-Kaisa Räisänen piti Kieliraatin meänkielen seminaarissa Uppsalassa 11. päivä marraskuuta 2019. Teksti oon käänetty kans norjaksi ja löytyy sivulta  www.isof.se/meankieli  kohasta ”Kieliviesti”. ¶
Oversatt til kvensk av Kainun institutti – Kvensk institutt 18.03.2019 ¶
Trollit oon erityiset dolomiittihaamut ranta-alala. Yksi saamelainen kansanmuistelus muistelee siitä kuinka trollit synnythiin. Tämän ympäri sie saatat lukkeet kyltistä joka oon rannassa trolliin tykönä. Se kestää 20 minuttii kävelä sinne. Polkkuu myöten oon helppo kävelä ja sen oon merkattu vihrisillä nuolikyltiilä. ¶
Dolomiittivyö mikä ulettuu Porsanginvuonon poikki, oon yksi Pohjais-Euroopan isomista. Dolomiitti oon syntyny kalkkimerenvihrisistä eli kalkki-algiista   700 miljuunaa vuotta aikkaa. Meren voima ja dolomiittiin halkkeeminen oon luonheet Trollholmsundin haamut. Trollit oon likelä tääpälistä merentassaa, ja   se saattaa tarkoittaat sitä ette net oon haamustunheet viimi 2000 vuo  đ  en aikana. ¶
POLKU TROLLIIN TYKÖ ¶
Kulttuuripolun varrela oon joukon varieerattu luonto ja sieltä löyttyy monenlaissii kasvui. Kalkkikivi, maan kvaliteetti ja paikaliset olot anttaavat hyvän pohjan semmoisille matalille kasvuile jokka kaippaavat kalkkii ja kestäävät kuivuutta. Rantarämmeessä kassuuvat  Primula nutans  (finnarksnøkleblom) ja  Potentilla anserina subsp. Groenlandica Tratt.  (eskimomure). Ko kävelet trolliin tykö, näjet erityyppissii orkideita. Paikka oon ollu pi  đ  ossa vanhemalta kivikau  đ  elta saakka. Täälä oon monta sattaa vuotta ollu saamelainen maapruuki,   ja se oon vieläki toimessa. Täälä sie näjet kuinka fiinisti lai  t  umet, marjapounut ja ranta-ala sullautuuvat yhtheen. ¶
Paikan kasvut haavoittuuvat helposti. Sen täh  đ  en täälä ei ole lupa ajjaat biililä tahi muula motoriseeratula kulkuneuvola. Polku mennee maapruukimaiseman läpitte. Sen täh  đ  en sie pi  đ  ät passata ettet häiritte maapruukitöitä. Muista ette se oon pakko pittäät koiran nauhassa. Met kehoitamma ette sie kuljet varovaisesti täälä. Kaikki kulkkeevat omala e  đ  esvastauksella. ¶
Sommaa käymämukkaa! ¶
KUORATAKKA JA KALKASENNIEMI – VALITTU KULTTUURIMAISEMA MAAPRUUKISSA ¶
Trollholmsund kuuluu maisemhaan joka oon valittu kulttuurimaisema (utvalgt kulturlandskap – UKL). UKLin tarkoitus oon varmistaat maisema-alat missä oon biologissii ja kulttuurihistuurialissii arvoi jokka oon formaantunheet pitkän pi  đ  on aikana. Tämä oon komuunin eniten aktiivinen maapruukimiljöö. Täälä luononlai  đ  un oon arvokas ja lajirikas. ¶
Kyltti 2 ¶
Trollit oon net erikoiset dolomiittihaamut mikkä sie näjet rannassa. Yh  đess  ä saamelaisessa kansanmuisteluksessa muistelhaan kuinka net oon haamustunheet: ¶
Yksi trollitokka oli menossa Finmarkuntunturin ylitte. Het kannethiin myötä issoo arkkuu mikä oli täynä hoppeeta. Siinä koh  đ  assa missä oon Reikäläh  đ  et, tulthiin trollit tunturista alas Porsanginvuonole. Het olthiin vajeltanheet pitkhään, ja heile oli tullu kova jano. Trollit otethiin pitkän pillin ja sillä het imethiin vettä ylös maasta. Siitä alkkain vesi oon huilanu ylös Reikäläh  the  estä. ¶
Trollit jatkathiin vajelusta vuonoo pitkin. Ihmiset ei tykänheet tästä. Niinpä het kuorathiin trollii venheilä ja ammuthiin kanuuniila hei  đ  än pörhään. Sarvisvuonossa, Badjeolbmuidnjárgassa, oon pahta missä ullirajan ylipuolela oon paljon reikkii. Sanothaan ette net oon visshiin kanuunikuuliin jäljet. Hiljemin paikka oon saanu nimen Ráigebákti mikä meinaa reikäistä pahtaa. Sielä trollit häy  đ  ythiin jättäät arkun joka oli täynä hoppeeta. Tämä arkku oon muuttunu kiveksi ja paikan väki kuttuu kivvee nimelä Ádjábumbbá. Arkun saatat vieläki näh  đ  ä ullirajan ylipuolela. ¶
Se oli ullivesi silloin ko trollit tulthiin tänne Činavuohpphiin, ja het ei tienheet kuinka het päästäis Porsanginvuonon ylitte. Se oli liika kauvoin ođottaat ette tulis sokkuvesi, niin ette het saatettais kaalata vuonon ylitte. Hyvät neuvot olthiin nyt tyyrhiit. Het päätethiin ette se olis paras jos het vaihetettais Jánánsuolun ja Dávdnesállan paikan keskenänsä. Dávdnesálla oon niin iso ette se ulettuis vuonon ylitte Činavuohppista Kiksiniemheen. Silloin het saatettais kävelä kuivin kengin ylitte. Mutta ennen ko het kerithiin teh  đ  ä niin ko aijoithiin, niin aurinko nousi ja trollit muututhiin kiviksi. ¶
Paikan kasvut haavoituthaan helposti. Valkkeen saapi sytyttäät tyhä semmoishiin paikkhoin jokka oon sitä varten. Ei ole lupa kiikkuut dolomiittihaamuin pääle, ko niitten stryktyyri tekkee sen ette net hajjoovat helposti. Paikka oon rauhoitettu kulttuurimuisto. Täälä ei ole lupa pykätä merkkikivvii. ¶
Skilt 2 ¶
Skilt 2 ¶
Oversatt til kvensk av Kainun institutti – Kvensk institutt 23.01.2018 / Pirjo Paavalniemi ¶
Lähtheet ja aijankohtaset linkit ¶
Kväänin eli kainun kieltä oon puhuttu meän pohjasimmassa fylkissä 800 vuoen aijan. Kuitenki tyhä harva norjalainen tietää kekkä oon kväänit ja kummonen oon heän kieli. Dramaattisessa ympäristössä Finmarkussa kohtaama kansanjoukon jonka histoorian ushein unheetamma. Mitä tapahtuu ko sinun äitinkieltä ei tunnusteta oikeaksi kieleksi? Ja kunka kväänit tääpänä kokeva sen ette het ottava takasin oman kielen ja identiteetin? ¶
Kväänipukua alethiin suunittelemhaan vuona 1995, ja Jens Starkin idee oli siinä perustanna. Vuona 2001 tuli kväänipuku valmhiiksi, ja tääpänä se oon kväänitten tärkeä identiteettimarkööri. ¶
Vaimoitten puku ja tykötarpheet ¶
Pukhuun kuuluu hamet, aluhamet, västi, paita, vyöliina, huivi, lakki, väsky, kengät ja hopeat. Inspirasjuunin hamheesseen ja västhiin oon nouettu pohjassuomalaisista vaattheista. Kankhaan oon kuottu käsin, ja siinä oon sinisiä, keltasia, punasia ja vihrisiä raitoja. ¶
Paita, vyöliina ja lakki oon valkeat ja ommeltu puolipellavasta jossa oon valkea pruteerinki. Inspirasjuunin oon nouettu tornionlaksolaisesta lakista. ¶
Väskyn oon tehty poronnahasta. Se oon kolmikanttinen ja muistuttaa vuotakengän mallia. Silkkihuivi oon samalainen vaimoila ja miehilä. Sie saatat itte valita huivin färin ja mallin. Vaimoitten huivissa oon frynsit. ¶
Koristukshiin oon saatu inspirasjuunin arkeoloogisista löyöistä Maarnuorassa Pohjas-Tromssassa. Ristinmalliset koristukset muisteleva kväänitten likheisestä yhtheyestä kristilisyytheen ja lestadionismhiin. ¶
Puvun kengät oon kansanpuvun kengät tahi vuotakengät. ¶
Se oli vaikea löytäät vissin pukuelementin miehitten pukua varten, ja sen tähen miehitten puvun mallin oon suuniteltu niin ette se passaa yhtheen vaimoitten puvun kans. ¶
Miehitten puvussa oon paita, västi, jakki, housut, kaulaliina, vyö, kengät, hopeat ja tuppiveitti. ¶
Jakin oon ommeltu valkeasta villasta, ja siinä oon malli mikä muistuttaa saamenpukua. Housut oon tehty mustasta villakankhaasta. Vyö oon poronnahkaa ja siinä oon hopeasolki. Lakki oon kalotti jonka oon tehty valkeasta villasta. Lakin mallin oon nouettu 1800-luvun litografiista, jossa kahela miehelä oon semmoset lakit ko het oon jahtaamassa oravia. ¶
Miehitten puvussa käytethään kaulaneulaa ja mansjettiknappia jokka oon tehty hopeasta. Inspirasjuunin oon nouettu kaulakoristuksesta jonka oon löyetty Pohjas-Tromssasta. Koristuksen pyntti oon dateerattu 1000-luvun lopphuun, siinä oon kirvheen malli, ja arvelhaan ette sen alkupörä oon Suomessa tahi Ryssässä. ¶
«Kiitos sinulet, pappa» oon kuvapeli jossa käsitelhään kväänipukua identiteettimarköörinna. Met opastumma raisilaisen Kristin Haslund Salon ja hänen faarin Steinar Salon kans, ja kuulema heän kväänijuuritten ympäri jokka oon Olmavankassa, Kaivuonon komuunissa. ¶
Lestadiolaisesta kokkouksesta. Kuva: Ørjan Bertelsen. ¶
Lestadionismin perustaja, ruottalais-saamelainen Lars Levi Læstadius, tulkitti raamatullisen sanoman sillä tavala ette se passas yhtheen sen käsityksen kans mikä saamelaisila oli luonon ja toelisuuen ympäri. Sillä tavala hän sitoi yhtheen ihmisten arkipäivän ja tradisjuunit sekä kristilisen uskon. ¶
Saamelaiset ja kväänit Pohjas-Tromssassa olthiin jo kauvon olheet sekä ekonoomisen ja kulttuurisen painon alla. Norjalaistaminen oli jättäny syvät jäljet. Ekonoomisesti oli suuri välimatka kahen joukon välilä, missä saamelaiset ja kväänit olthiin yhelä puolela ja norjalaiset virkamiehet ja kauppihaat toisela puolela. Læstadius oli positiivinen saamen kielen ja kulttuurin suhtheen, ja hän meinas muun myötä ette papit ja esivalta hääyttäis saattaat saamea. Hän näki ette alkoholismi oli syy siihen ette saamelaisila oli sosiaalinen hätä, ja hän moitti seurakuntaa siitä kunka saamelaiset elävä ja juopotteleva. Ette tämän saatethiin pyörtäät, oli välttämätön muuttaat elämäntavan. ¶
Pohjas-Tromssassa lestadiolaiset kokkoonuthiin muun myötä Yykeänperän markkinoila ja pienemissä kokkouksissa ihmisten kotona. Predikantti  Erik Johnsen  (1842-1941) Kaivuonosta oli tärkeä lestadiolaisuuen sanansaattaja suunile vuona 1900. Johnsen kävi paljon lestadiolaisissa kokkouksissa Pohjas-Ruottissa, mutta aijan myötä hän tuli eri ajatukshiin joistaki sentraalista oppikysymyksistä. Erityisesti kastheen ja seurakuntastruktuurin suhtheen hän oli eri mieltä ko muut lestadiolaiset suunat. Hän piti ette lapsenkastet oli tarpheelinen, ja tämän näkövinkkelin kautta hän kehitti likheisemmän suhtheen Norjan kirkon kans ko muitten lestadiolaisten suunitten kans. ¶
Johnsenin oli tinkimätön johtaja ja oppifaari lestadiolaisessa herätyksessä Yykeässä.  Sitä kuttuthiin Yykeän suunaksi. ¶
Pomor-kaupan tähen Pohjas-Tromssassa oli nokko jauhoja. Jauhon vaihetethiin kalan kans. Net olthiin vaimot ja lapset ko leivothiin. Laattealeipää pruukathiin leipoat paljon yhelä kertaa. Vesikakkoja ja maitokakkoja leivothiin Yykeässä. ¶
Monenlaisia lepsuja paistethiin. Salhainen resepti kulki muorilta tyttärelle. ¶
Hiljemin alethiin käyttämhään jääriä ko leivothiin. Leipätaikinoita panthiin suurissa kaukaloissa, ja yhelä kerrala leivothiin kiini 20 leipää. ¶
Marjoista - niin ko puoloista, mustikoista, kaarnheista, vaaraimista ja hilloista - tehthiin mehua, marmelaatia ja päälysruokaa. ¶
Suolaheinästä ja keitetyistä hilloista saathiin C-vitamiinia kylmänä vuoenaikana. Suolaheinän koothiin tynnyreihin, keitethiin ja sekotethiin maitoruoan kans. ¶
Maito ja maitoruoka ¶
Sekä lehmiä ja lamphaita lypsethiin. Maiosta kirnuthiin voita, ja maiosta tehthiin juustoa ja gommea. Sekä ferestä maitoa ja piimää käytethiin, ja erityisesti piimää. Sen panthiin tynnyrhiin jossa sen annethiin seisoat niin kauvoin ette se happani. Sitä myöten ko sen käytethiin, täytethiin tynnyrhiin uutta vastasiivittyä maitoa. Piimhään saatethiin kans lisätä puoloja ja kaarnheita. ¶
Fiili jonka päälä oli sokkeria, oli hyvä kesäruoka. Sen tehthiin päälyspiimästä jonka päälä oli vastasiivittyä maitoa, ja se häätyi seisoat lämpimässä siksi ko oli valmis. ¶
Iltaruoka oli tavalisesti keitettyä kallaa jota syöthiin kylmänä tahi sen paistethiin potuitten ja löökin kans. Iltaruokana saattoi olla kans velliä tahi puuroa, ja sillon siihen panthiin ohrajauhoja tahi ruisjauhoja, ja muutamisti kans kaurakryyniä. ¶
Lihavelli ja lapsköysi olthiin tavaliset pyhämurkinat. Hiljemin olthiin menyyssä kans pikkupaisti, hernetstyyinki ja kans makkarat. ¶
Linkit ¶
Kalareseptit ¶
Reseptit joissa käytethään elläimen sisäosia ¶
Juusto- ja gommereseptit ¶
Reseptit joissa käytethään vihrisiä ja marjoja ¶
Leipä- ja laattealeipäreseptit ¶
Kväänikulttuuri, saamelainen kulttuuri ja rakkhaus omhaan kotiseuthuun olthiin erityisen tärkeät teemat kaivuonolaisen Idar Kristiansenin kirjoissa. ¶
Idar Kristiansen  syntyi 1932 Honningsvågissa. Vanhiimet olthiin Pohjas-Tromssasta pois. Vuona 1942 koko peret pakeni sotatoimia Finmarkun rannikkoa pitkin faarin kotikylhään Olmavankkhaan. Täälä het asuthiin kaksi vuotta ennen ko lähethiin evakkhoon Nord  mørheen syksylä 1944. Hän oli toisiksi vanhiin sisarusjoukossa jossa oli neljä lasta. Faari kuoli Nordmøressa jouluna 1945. Vuona 1946 peret siirtyi Talosvankkhaan. Samana vuona hän alotti reaalikoulun Yykeänmuotkassa. Hän sai stipendin koulutusta varten Tromssan opettajankoulussa (1949-1953), ja hän oli aktiivisesti myötä koulun litteratuurimiljöössä. Vuosina 1953-1969 hän työteli opettajana monessa paikassa ympäri maata, aina «Vålerengasta Nordkapphiin». ¶
Kristiansen työteli frilansjournalistina monessa aviisissa ja aikakirjotuksessa, ja hän teki usseita raatiokoseriita NRKta varten  (1968-77). Sillon ko hän ei kirjottannu, niin hän maalas kuvia. Näitä hän mielelä antoi perheele ja ystäville lahjaksi. ¶
Hänen debyttikirjan  Sanger fra en tundra  (1957) otethiin hyvin vasthaan norjalaisissa aviisissa. Runot alottava hänen kirjailijantyön minkä fokuksenna oon luonto, ihmiset ja Pohjaskalotin kulttuuri. Vuona 1970 tuli ulos kirja  Korstog mot Kautokeino  , dokumentaariromaani saamelaisten kapinasta esivaltaa ja sosiaalista epäoikeuenmukasuutta vasthaan. Kapina johti verisheen uskonollisheen välittenselvittelhyyn Kautokeinossa syksylä 1852. Kristiansenin tärkein litteratuurityö oon romaaniraito  Kornet og fiskene  jossa oon neljä ossaa. Siinä muistelhaan sen ympäri ko suomalaiset siirythiin Finmarkkhuun ja Pohjas-Norjhaan 1800-luvun viimi puoliskolla. Aikoinansa kirjaraito herätti suuren innostuksen ja intenssin debatin. Kahen ensimäisen kirjan eestä  –  Svanevinger i nord  (1978) ja  Den salte åkeren  (1979) – hän sai Aschehoug-palkinon vuona 1980, ja samana vuona hänen nomineerathiin Nordisk råds litteraturpris 1981 -palkinon yhtheyessä kirjan  Stiene fører til havet  (1980) eestä. ¶
Kristiansen kuoli januaarikuussa 1985 ennen ko filmin  Havlandet  (1985) saathiin valmhiiksi. Filmin oon tehty kirjaraion  Kornet og fiskene  kahen ensimäisen kirjan pohjalta, ja sen oon resisseeranu Lasse Glomm. Romaanin  Nådekvalpenes dal  annethiin ulos posthumt vuona 1985. Kirjassa Kristiansen muistelee Olmavankan kylän ympäri soan aikana, ja inspirasjuunin tähän hän oon saanu omista lapsuuenmuistoista. Tämä oli ensimäinen kirja romaanitrilogiissa  Nordfor Haltia  jonka hän meinas kirjottaat, ja jossa hänelä oli meininki kuvata evakkoa ja jälleenrakentamista Pohjas-Tromssassa. ¶
Runokokhoonpanot   Sanger fra en Tundra   (1957) ja  Alt du trodde glemt   (1961) oon Aschehoug antanu ulos. Näissä kirjoissa Kristiansen tuopi esile teemat joita hän käsittellee kaikissa muissaki kirjoissa. Hänen inspirasjuunin lähet oon karu, mahtava ja arvotukselinen pohjasnorjalainen luonto mikä saattaa sekä rakastaat ja vihata ihmistä. Inspirasjuunina oon kans se tunnet ette ihminen oon uniikki ko assuu syrjässä, kaukana muusta mailmasta. Yksinäisyys, rakkhauen kaipaus, elämä ja ikuset voimat oon kans tärkeät teemat. ¶
Korstog mot Kautokeino   (1970) oon dokumentaarikuvvaus verisen, uskonollisen ja sosiaalisen kapinan ympäri Kautokeinossa vuona 1852. Konflikti kapinallisten ja esivallan välilä päättyi traagisesti, ko kylän lensmani ja kauppias mistanethiin hengen, ja jälkhiin kaksi kapinallista telotethiin. Kirjassa selvitethään tämän etnisen ja sosiaalisen kapinan tavustaa ja seurauksia, ja sitä kunka tärkeä rooli lestadiolaisela liikheelä oli tässä kapinassa. ¶
Svanevinger i Nord   (1978) oon ensimäinen kirja romaaniraiossa  Kornet og fiskene   , jonka forlaaki   Grøndahl antoi ulos. Kirjoissa muistelhaan kunka kväänit vajelethiin Suomesta Finmarkkhuun 1800-luvula. Muistelus alkaa vuona 1854, ja siinä seurathaan 15-vuotista Heikkiä ja hänen tapahtumarikasta matkaa ihmisarvosemphaan elämhään Ruijassa (Havlandet). Hän pakenee nälkävuosia ja nälänhättää mikä oon pienessä kylässä Pohjas-Suomessa. Matkala hän kohattellee mystisiä ihmisiä. Nuoren Heikin kaoottiset pubertettituntheet oon kans sentraalit kirjassa. ¶
Den salte åkeren   (1979) kuvvaa Heikin kokemuksia Vesisaaressa. Sielä hän oon kalanpyytäjitten kans Finmarkun rannikolla jossa hän saapi kokeat antelihaan, mutta samala armottoman ja pelottavan aapameren. Olot Ruijassa ei aivan vastaa hänen ootuksia, mutta hän kuiten pärjää hyvin siitä syystä ko hän oon vahva ja kykenee sovittelemhaan ittensä olhoin. Vesisaaressa hän kohtaa kaunhiin Anna-Kreetan kenheen hän tykästyy. Anna-Kreeta työtelee prostitueerattuna ja assuu Vesisaaren syrjälä. Heikki auttaa häntä ko hän joutuu aresthiin epäonnistunheen kostoaksjuunin jäkhiin, ko hän freistaa kostaat miehele joka oon käyttäny hänen hyväksi. Yhessä Heikki ja Anna-Kreeta pakeneva heän kotimaahan Suomheen. ¶
Stiene fører til havet   (!980) alkaa vuoesta 1867. Heikki assuu yhessä oman emänän, Inkerin, kans suomalaisessa pikku kylässä jossa oon taas nälkä ja puutet. Heikki lähtee taas vajeltamhaan kohti Finmarkun rannikkoa. Hänen emäntä joka oon lapsesta sekä nuoripoika Juhani, oon myötä. Tällä kerrala käypi matka kohti Pohjas-Tromssaa. Matka tuopi heile kolmele rohki suuria haastheita. ¶
Guds nåde nordpå   (1981) oon viimi osa kirjaraiossa  Kornet og fiskene   . Heikki oon vaipunu ja joutuu vaikehaan tilhaan. Hän jättää oman perheen ja katoaa merelä. Inkeri matkustaa takasin Suomheen heän yhtheisten lapsitten kans. ¶
Brenninger forut   (1982) oon novelli- ja runokokhoonpano. Siinä Kristiansen muistelee omitten kokemusten ympäri. Kirjan teemat oon samat ko sillon ko hän alotti kirjailijana ja lyriikkerinä: «sielun parantumaton yksinäisyys» ja kivulias toivo. Kirjassa oon hänen eniten tunnettu runo  Her bor mitt folk   . Se muistelee hänen kotikomuunin Kaivuonon ympäri. Tämä runo oon rakas ja likheinen monele Pohjas-Tromssassa. ¶
Regnskap i rødt   (1983) oon thrilleri jonka tapahtumat oon Kööpenhaminassa vuona 1979. Journalisti Ivan Markhus joka oon alkupörältä öystäfinmarkkulainen ja hänen tanskalainen ystävätär June joutuva vaaralisheen pelhiin ko het alkava jahtaamhaan pienen vastustusjoukon jäseniä jokka oon vielä elossa. Tähän joukkhoon kuului aikoinansa kans Junen muori, Inger Louise, joka kuoli mystisissä oloissa. Vähitellen tullee selväksi ette heän vastustusjoukot oon eelheen toimessa, vaikka Inger Louise ja hänen ystävät laskethiin asheet vuona 1945. ¶
Nådekvalpenes dal   (1985) oon Kristiansenin viimi romaani, ja sen tapahtumat oon lestadiolaisessa kylämiljöössä Kaivuonossa. Vuona 1942 tullee Kristian Kristiansen perheen kans Kardalenin kylhään. Het oon paenheet soan kovvaa realiteettiä Finmarkusta ja tulheet Kaivuonhoon jossa oon turvalisemat olot sukulaisten tykönä. Kymmenvuotinen Karl Henrik ja hänen veli kohtaava Yykeän vihrisen luonon ja lestadiolaisen kylämiljöön johtajan, leekapredikantti Olaf Knutsen Rønnebakkin, joka saarnas mustitten sieluitten ja nuoritten kaotuksen ympäri. Romaanin annethiin ulos posthum, ja se perustui trilogiin ensimäisen romaanin manuskripthiin,  Nordfor Haltia,   mikä ei ollu vielä valmis. Pääteemana oli Pohjas-Tromssan palaminen, evakueerinki ja jälleenrakentaminen. ¶
Idar Kristiansenin kirjailijantyön ympäri ¶
Runokokhoonpanot   Sanger fra en Tundra   (1957) ja  Alt du trodde glemt   (1961) oon Aschehoug antanu ulos.  Näissä kirjoissa Kristiansen tuopi esile teemat joita hän käsittellee kaikissa muissaki kirjoissa. Hänen inspirasjuunin lähet oon karu, mahtava ja arvotukselinen pohjasnorjalainen luonto mikä saattaa sekä rakastaat ja vihata ihmistä. Inspirasjuunina oon kans se tunnet ette ihminen oon uniikki ko assuu syrjässä, kaukana muusta mailmasta. Yksinäisyys, rakkhauen kaipaus, elämä ja ikuset voimat oon kans tärkeät teemat. ¶
Korstog mot Kautokeino   (1970) oon dokumentaarikuvvaus verisen, uskonollisen ja sosiaalisen kapinan ympäri Kautokeinossa vuona 1852. Konflikti kapinallisten ja esivallan välilä päättyi traagisesti, ko kylän lensmani ja kauppias mistanethiin hengen, ja jälkhiin kaksi kapinallista telotethiin. Kirjassa selvitethään tämän etnisen ja sosiaalisen kapinan tavustaa ja seurauksia, ja sitä kunka tärkeä rooli lestadiolaisela liikheelä oli tässä kapinassa. ¶
Svanevinger i Nord   (1978) oon ensimäinen kirja romaaniraiossa  Kornet og fiskene   , jonka forlaaki   Grøndahl antoi ulos. Kirjoissa muistelhaan kunka kväänit vajelethiin Suomesta Finmarkkhuun 1800-luvula. Muistelus alkaa vuona 1854, ja siinä seurathaan 15-vuotista Heikkiä ja hänen tapahtumarikasta matkaa ihmisarvosemphaan elämhään Ruijassa (Havlandet). Hän pakenee nälkävuosia ja nälänhättää mikä oon pienessä kylässä Pohjas-Suomessa. Matkala hän kohattellee mystisiä ihmisiä. Nuoren Heikin kaoottiset pubertettituntheet oon kans sentraalit kirjassa. ¶
Den salte åkeren   (1979) kuvvaa Heikin kokemuksia Vesisaaressa. Sielä hän oon kalanpyytäjitten kans Finmarkun rannikolla jossa hän saapi kokeat antelihaan, mutta samala armottoman ja pelottavan aapameren. Olot Ruijassa ei aivan vastaa hänen ootuksia, mutta hän kuiten pärjää hyvin siitä syystä ko hän oon vahva ja kykenee sovittelemhaan ittensä olhoin. Vesisaaressa hän kohtaa kaunhiin Anna-Kreetan kenheen hän tykästyy. Anna-Kreeta työtelee prostitueerattuna ja assuu Vesisaaren syrjälä. Heikki auttaa häntä ko hän joutuu aresthiin epäonnistunheen kostoaksjuunin jäkhiin, ko hän freistaa kostaat miehele joka oon käyttäny hänen hyväksi. Yhessä Heikki ja Anna-Kreeta pakeneva heän kotimaahan Suomheen. ¶
Stiene fører til havet   (!980) alkaa vuoesta 1867.  Heikki assuu yhessä oman emänän, Inkerin, kans suomalaisessa pikku kylässä jossa oon taas nälkä ja puutet. Heikki lähtee taas vajeltamhaan kohti Finmarkun rannikkoa. Hänen emäntä joka oon lapsesta, sekä nuoripoika Juhani, oon myötä. Tällä kerrala käypi matka kohti Pohjas-Tromssaa. Matka tuopi heile kolmele rohki suuria haastheita. ¶
Guds nåde nordpå   (1981) oon viimi osa kirjaraiossa  Kornet og fiskene   . Heikki oon vaipunu ja joutuu vaikehaan tilhaan. Hän jättää oman perheen ja katoaa merelä. Inkeri matkustaa takasin Suomheen heän yhtheisten lapsitten kans. ¶
Brenninger forut   (1982) oon novelli- ja runokokhoonpano. Siinä Kristiansen muistelee omitten kokemusten ympäri. Kirjan teemat oon samat ko sillon ko hän alotti kirjailijana ja lyriikkerinä: «sielun parantumaton yksinäisyys» ja kivulias toivo. Kirjassa oon hänen eniten tunnettu runo  Her bor mitt folk   . Se muistelee hänen kotikomuunin Kaivuonon ympäri. Tämä runo oon rakas ja likheinen monele Pohjas-Tromssassa. ¶
Regnskap i rødt   (1983) oon thrilleri jonka tapahtumat oon Kööpenhaminassa vuona 1979. Journalisti Ivan Markhus joka oon alkupörältä öystäfinmarkkulainen ja hänen tanskalainen ystävätär June joutuva vaaralisheen pelhiin ko het alkava jahtaamhaan pienen vastustusjoukon jäseniä jokka oon vielä elossa. Tähän joukkhoon kuului aikoinansa kans Junen muori, Inger Louise, joka kuoli mystisissä oloissa. Vähitellen tullee selväksi ette heän vastustusjoukot oon eelheen toimessa, vaikka Inger Louise ja hänen ystävät laskethiin asheet vuona 1945. ¶
Nådekvalpenes dal   (1985) oon Kristiansenin viimi romaani, ja sen tapahtumat oon lestadiolaisessa kylämiljöössä Kaivuonossa. Vuona 1942 tullee Kristian Kristiansen perheen kans Kardalenin kylhään. Het oon paenheet soan kovvaa realiteettiä Finmarkusta ja tulheet Kaivuonhoon jossa oon turvalisemat olot sukulaisten tykönä. Kymmenvuotinen Karl Henrik ja hänen veli kohtaava Yykeän vihrisen luonon ja lestadiolaisen kylämiljöön johtajan, leekapredikantti Olaf Knutsen Rønnebakkin, joka saarnas mustitten sieluitten ja nuoritten kaotuksen ympäri. Romaanin annethiin ulos posthum, ja se perustui trilogiin ensimäisen romaanin manuskripthiin,  Nordfor Haltia,   mikä ei ollu vielä valmis. Pääteemana oli Pohjas-Tromssan palaminen, evakueerinki ja jälleenrakentaminen. ¶
Luje kirjan Nådekvalpens dal, Nasjonalbiblioteket ¶
Oversatt til kvensk av Kainun institutti - Kvensk institutt 06.06.2018 / Pirjo Paavalniemi ¶
Alf Nilsen-Børsskog oli ensimäinen romaanikirjailija kuka kirjotti kvääniksi. Sanothaan ette hänen kirjat oon kunniotus kväänilet ja heän kulttuurillet. ¶
Kaisa Maliniemi kirjottaa:  ¶
”Kysymys ette mitä kieltä minun pitäis käyttäät, oli jo varhain esilä. Miehän saatoin kirjottaat ainaki norjaksi, saameksi, engelskaksi ja suomeksi. Probleemi oli se, ette yksikhään näistä kielist ä ei ollu Kuosuvaaran väen äitinkieli. Sen tähen mie hääyin valita arkaaisen kielen, Pyssyjoen kielen, jota jokku, niin ko esimerkiksi proffessori Kenneth Hyltenstam, kuttuu kvääniksi eli kveeniksi.  ¶
Jos mie olisin kirjottannu Kuosuvaaran väen histoorian jollaki toisela kielelä ko heän omala, olis heistä tullu tyhä karikatyyrit, eikä net ittenäiset ihmiset kekkä saatethiin antaat suijuttaat ittensä maahan saakka, mutta ei kuitenkhaan katkenheet. Niinpä mie hääyin samala tehä minun oman grammatikin ja ortog rafian.”  ¶
Vuona 2004 tuli ulos Alf Nilsen-Børsskogin kirja Kuosuvaaran takana , mikä oon ensimäinen osa hänen kirjaraiossa Elämän jatko . Romaanin annethiin ulos vuosi aijemin ko kväänin kielen tunnustethiin omaksi kieleksi Norjassa. Hiljemin oon Nilsen-Børsskogin romaani ollu tärkeä kväänin kielen normeeringissa. Kväänin kielen grammatikki tuli viimen ulos vuona 2014. Alf Nilsen-Børsskog oli ensimäinen kirjailija kuka kirjotti kvääninkielisiä romaania.  ¶
Nilsen-Børsskog syntyi kvääninkielisessä Pyssyjoen kylässä Ryssämarkan komuunissa (tääpänä Porsangin komuuni) vuona 1928. Nilsen-Børsskog häätyi heittäät koulunkäynin kesken ko sota alkoi. Sen saman koethiin usseimat hänen sukupolven ihmisistä Ryssämarkassa. Hänelä oli kuiten halu oppiat lissää, ja hän ilmotti ittensä privatistiksi Alattion kansakoulhuun. Hiljemin hän otti artiumin Bodøssa. Vuona 1969 hänestä tuli koulutettu opettaja Tromssan seminaarista. Hän studeeras kans suomea, saamea, engelskaa ja histooriaa Oslon universiteetissa. Koulutuksen jälkhiin Nilsen-Børsskog työteli opettajana Kirkkoniemessä, Raisissa, Uuniemessä, Kautokeinossa ja Kaarasjoessa. Ko hänestä tuli pensionisti, muutti hän takasin omhaan kotikylhään Pyssyjokheen ja alkoi kirjottamhaan kirjoja. ¶
Nilsen-Børsskog oli kaksikielinen. Hän valitti kirjotuskieleksi kuiten kvääninkielen, vaikka hänelä olis ollu paljon enämen lukijoita jos hän olis kirjottannu norjaksi. Hän sanoi ette «Mie en valinu kieltä, kieli valitti minun». Kvääni oli hänen syämenkieli, meinas hän. Nilsen-Børsskog häätyi kuitenki taistela monta vuotta ette sais finansieeringin omia romaania varten, ja vuona 2004 hän viimen lykästyi. ¶
Merete Eidstø oon tehny suureman tutkimuksen Nilsen-Børsskogin kirjailijantyön ympäri. Hän meinaa ette Nilsen-Børsskogin kirjat oon kunnioitus kväänilet ja heän elämäntavalet. Kirjailija itte sannoo ette miljöö missä hän oon kasunu, vanhiimet ja kylän hengelinen perintö oon olheet tärkeät hänen elämässä. Hän oon oppinu pitämhään arvossa oikheuenmukasuutta ja ittenäistä ajattelua, ja se näkkyy kans hänen kirjoissa. Lisäksi hänen koissa vaikutti lestadiolaisuus. Tämä tullee esilet hänen romaanissa. Nilsen-Børsskog ei kuiten valinu hänen vanhiimitten uskontoa, mutta hänelä oli intressi tutkiat filosofiita ja humanistisia ajatuksia. ¶
Vuona 2010 sai Alf Nilsen-Børsskog Porsangin komuunin kulttuuripalkinon sen eestä, ette hän oon ollu myötä vahvistamassa kväänin kieltä ja kulttuuria kolmikulttuurisessa Porsangissa, sekä säilyttämässä Porsangin erityisyyttä. Alf Nilsen-Børsskog kuoli vuona 2014. ¶
Romaaniraito Elämän jatko  ¶
Kuosuvaaran takana muistelee pärjäämisen ympäri histoorialisesti vaikeanna aikana Pohjas-Norjassa. Tapahtumat oon laitettu sykshyyn 1944 ja talvheen 1945. Pyssyjoen ihmiset häätyvä pärjätä sekä materiaalisesti ja henkisesti. Het pakeneva tyskäläisiä viholisia pois Kuosuvaarhaan, mikä oon vaara Pyssyjoen alala. Heilä oon tyhä pikkusen ruokaa myötä, ja het häätyvä löytäät ruokaa luonosta. Muisteluksessa tullee esilet, ette mitä vaikeammat olot oon, sitä lujempi oon yhtheys kväänitten joukossa.  ¶
Toinen romaani, Aittiruto , tuli vuona 2008. Nyt oon net kukka oon paenheet, tulheet Aittiruthoon. Sielä het kohtaava kaksi saamelaista: Ellin ja Pieran. Het jäävä Aittiruthoon talven yli. Romaanissa kuvvailhaan ette tämä aika oon synkkä ja pimeä. Näyttää siltä ette sota ei koskhaan lopu. Talvi oon pitkä ja pimeä. Mutta ko kevät tullee ja luonto alkaa herräämhään, nousee optimismi pakolaisten joukossa. Luonola oon suuri rooli Nilsen-Børsskogin romaanissa. Se saattaa olla kova ja armoton, ja samala se antaa ruokaa ja turvan pakolaisilet. Semmosia kuvvauksia löytyy kans muissa kvääniromaanissa.  ¶
Syksylä 2011 tuli ulos kolmas osa kirjaraiossa Elämän jatko : Rauha . Niin ko tittelistä näkkyy, muistelee se aijasta soan jälkhiin. Viimi osa raiossa tuli vuona 2015, vuosi sen jälkhiin ko Børsskog kuoli.  ¶
Runokokhoonpanot  ¶
Nilsen-Børsskog oon antanu ulos kans runokokhoonpanoja. Ensimäinen, Muistoin maila , tuli ulos vuona 2008. Kaksi vuotta hiljemin, vuona 2010, publiseerathiin kolme runokokhoonpanoa: Poiminttoi (2010), Korrui tien varrela (2010), Älä unheeta minnuu (2010) ja Merimies muistelee (2013). Yhtheinen teema näissä kaikissa kokhoonpanoissa oon sota, luonto, nuoruuen muistot ja olletikki rakkhaus.  ¶
Av Kaisa Maliniemi  ¶
Romanserie Elämän jatko  ¶
Ingeborg Arvola oon antanu ulos moni a lasten ja raavhaitten romaania. Arvolan tunnethaan hänen erinomhasesta kielestä ja erikoisista teemoista. Hänen romaani Neiden 1970 luopi uutta tyyliä kväänilitteratuurhiin.  ¶
Kaisa Maliniemi kirjottaa:  ¶
Ingeborg Arvola (s. 1974) oon kasunu ylös Varengissa ja Tromssassa. Nyt hän assuu Oslossa. Hän debyteeras syksylä 1999 romaanilla Koralhuset . Sen jälkhiin oon hän antanu ulos usseita lasten ja raavhaitten romaania. Oman kirjailijantyön eestä oon hän vasthaanottanu palkinon Cappelen-prisen vuona 2004 ja Havmannprisen-palkinon vuona 2008. Neiden 1970 tuli ulos syksylä 2015. Neiden 1970 oon hänen ensimäinen romaani jonka saattaa defineerata kvääniromaaniksi.  ¶
Neiden 1970 oon saanu hyvvää kritikkiä olletikki sen tähen ko Arvola ottaa esilet vaikeita teemoja hänen omasta kasuamisesta ja elämästä. Hän antaa kasvot lapselet kuka kasuaa ylös alkoholiseeratun faarin kans. Tässä romaanissa oon kans toinen dimensjuuni: Se kuvvailee yhtä pohjasen minoriteettia. Kieli, kulttuurhiin kuuluminen ja rajaidentiteetti oon tärkeät momentit kirjan pääpersoonan lapsuuessa kvääni-/norjansuomalaisessa perheessä. Net oon formanheet hänen ommaa ja hänen likheisten ihmisten elämää.  ¶
Neiden 1970 oon romaani mikä räjhäyttää rajoja monela eri tavala. Se oon ensimäinen sievälitterääri romaani norjankielisessä kväänilitteratuurissa melkhein 10 vuoen aikana. Se tuli melkhein kolmekymmentä vuotta jälkhiin ko kaksi suurta kväänikirjailijaa, Idar Kristiansen ja Hans Kristian Eriksen, publiseerathiin omat romaanit kväänikulttuurin ympäri. Huomiota herättää olletikki se, ette Arvola oon ensimäinen vaimonpuolinen sievälitterääri romaanikirjailija kuka oon valinu nostaat esilet kvääniteemoja omissa kirjoissa. Romaanissa hän käyttää termiä suomalainen eikä termiä kvääni sen tähen ko hän oon kasunu ylös suomalainen-termin kans, samala tavala ko monet muutki Öystä-Finmarkussa. Kuitenki hän identifiseeraa ittensä kvääniksi.  ¶
Romaanissa Arvola muistelee ihmisestä kuka oon menettänny suvun kielen ja alkaa tunteat ette hän oon vieras omassa kulttuurissa. Hänen identiteetti oon vahingoittunu. Piian tämä oon yksi syy niile probleemille mitä hänen faarila oli, ja minkä kans hän itte taistelee hiljemin elämässä. Hän tuntee kipua ja syylisyyttä siitä ette hän antoi repiä ittensä irti kielestä ja kväänikulttuurista. ¶
Met olema sukupolvi mikä antaa kulttuurin kaota, kukka ei saata enhään kieltä. Meän esivanhiimet ylitethiin rajoja, jätethiin maan ja kotikylän, mutta säilytethiin kielen, vanhaat tavat, kulttuurin ja ossaamisen. Het tulthiin Pohjaskalotin pienistä paikoista ja siirythiin toishiin Pohjaskalotin pienhiin paikkhoin. Se olen mie kuka olen repiny itteni irti omista juurista. (Neiden 1970)  ¶
Toishaalta romaanissa tullee linjoitten välistä esilet norjalaistamisen seuraukset jokka oon kulkenheet arpana monen sukupolven aijan. ¶
Neiden 1970 oon tärkeä ja uuttaluova kirja mikä saattaa nostaat kväänikirjalisuuen aivan uuelet tasalet. Hänen kirjaa saattaa verrata Mikael Niemen romaanhiin joka oon uuistannu ja antanu uutta voimaa Tornionlakson ruottinkielisheen litteratuurhiin. Minoriteettilitteratuurin sisälä pittää ola useampia publikasjuunia ja uusia teemoja niin ette litteratuuri saattaa pysyät hengissä ja olla dynaaminen tapa tuua esilet ommaa kulttuuria.  ¶
Av Kaisa Maliniemi  ¶
Yykeänperänmarkkinat ¶
Yykeänperässä, Omasvuonossa, oon ollu yhet Pohjas-Norjan tärkeimät markkinat, Yykeänperänmarkkinat. Markkinat olthiin tärkeä kohattelupaikka missä ihmiset sisämaasta ja rannikolta kohatelthiin. ¶
Yykeänperänmarkkinoitten juuret ulottuva toennäkösesti takasin kiini keskiaikhaan saakka. Vanhaassa markkinapaikassa Yykeänperän Nalluvuopiossa näkkyy selvästi kammitten sijat maassa. Vuona 1820 markkinat siirethiin joen pohjaspuolelet, siihen paikkhaan mitä nyt kuttuthaan markkinapaikaksi. ¶
Markkinoila kohatelthiin ylisaamelaiset, kauppihaat Tornionlaksosta, norjalaiset kauppihaat ja norjalaiset, saamelaiset ja kväänit kukka tulthiin markkinoitten likialoilta. ¶
Vuotheen 1916 saakka piethiin markkinat kolmesti vuoessa: januaarikuussa, marsikuussa ja novemperikuussa. Vuoen 1916 jälkhiin piethiin markkinat kahesti vuoessa: 20. fepruaarikuuta ja 12. novemperikuuta. Aijemin markkinat saatethiin kestäät yhestä viikosta kiini kahtheen viikkhoon, mutta aijan myötä niistä tuli 3-4 päivän pitukaiset markkinat. ¶
Tornio oli kauvon sentrumi minkä kautta Pohjas-Norjhaan tuli paljon kauppatavaraa öystäpohjasesta (Kuolan ala) ja Öystä-Venäjältä, ja kuivakallaa viethiin puolesthaan toistekäsin. Saamelaiset käytethiin näitä samoja hantelikeinoja ko juethiin poroitten kans. Tässä trafikissa oli sija kans ihmisille. Monet kväänit kukka tulthiin Pohjas-Tromsshaan ja Finmarkkhuun, kuljethiin näitä hantelikeinoja myöten ja tulthiin Yykeänperän kautta maahan. ¶
Lapinmarkkinat ja kväänimarkkinat  ¶
Syysmarkkinat pruukathiin olla lapinmarkkinat, ja markkinat jokka piethiin joulun jälkhiin, olthiin kväänimarkkinat. Novemperimarkkinat olthiin suurimat ja piethiin lahtiaikhaan. Sillon olthiin kans miehet tulheet kothiin kalanpyyöstä ja saatethiin olla myötä. Sää syksylä saattoi antaat haastheita suomalaisile kauppamiehile kukka reisathiin pitkitten matkoitten takkaa Torniosta porola ja reelä, ja hiljemin hevosella ja reelä. ¶
Likheisten vuonoitten rannoilta tulthiin ihmiset meriteitä myöten. Nordlandinvenheet seisothiin raioissa markkinapaikan alapuolela. Vuoesta 1870 tuli lukaalivenet jolla frahathiin kauppamiehiä Tromssasta. ¶
Kaikenlai sta tavaraa  ¶
Markkinat olthiin monile tärkeä tapahtuma ja ootukset olthiin suuret. Markkinoile kokkoontui väkeä koko Pohjaskalotilta, ja monensorttista tavaraa myythiin, niin tarpheelista ko tarpheetontaki. Vaimoihmiset saatethiin hankkiat ittelet palkkatyötä ko myythiin erilaisia käsitöitä, niin ko kuottuja vaattheita ja raanuja. Miehet myythiin suolakallaa ja kuivakallaa, mutta kans kylmetettyä verestä kallaa. Olletikki suomalaiset ostethiin paljon silliä. Muut tärkeät produktit olthiin lahti, nahka ja pajaproduktit. Vaikka markkinoila oli kaikenlaista tavaraa, oli se kuiten pääasiassa tarpheelista tavaraa - niin ko jauhot, kryynit, sirappi, kaffi ja fariini - mitä ostethiin myötä kothiin. Suunile vuoesta 1900 oli kans margariini populääri tavara. ¶
Vuoen 1900 markkinoitten jälkhiin saattoi Morgenbladet kirjottaat kaupanteon ympäri, ette markkinoila myythiin nuin 40 000 riekkoa ja 300 poronkurentoa. Paloviina oli suuri kauppatavara, mutta vuoen 1900 jälkhiin ei Yykeänperässä enhään myyty viinaa näkösällä, mutta sallaa sitä kyllä myythiin joksiki paljon. ¶
Välisoan aikhaan oli populaaria kauppatavaraa muun myötä rullatupakka, soopa, käsikartat, penkkikartat, pumpulilanka, toppisokkeri, pellava, poronsuonet ja hillapuuro tonkissa. ¶
Markkinoila oli kans yllätyspakkoja ja jöökleriä, ja kuumia makkaroita sielä kans myythiin. ¶
Laikotethiin ulos talon ja tallin  ¶
Pienheen Yykeänperän kylhään kokkoontui niinki paljon ko 1500 ihmistä markkinoitten aikhaan. Moni paikalinen sai lisätienastia ko laikotethiin nukkumasijan, tallisijan ja hevosille heinää. Väki itte nukkui vajassa eli ulkohuonheessa tahi lohassa. Ihmiset kämpäthiin laattialla sekä köökissä ja tuvassa. Kauppamiehet pruukathiin nukkuat puotikamarissa, mutta rikkhaat nukuthiin laikkohuonheessa hotellissa mikä oli keskelä hantelikatua. ¶
Lestadiolaisuus ja markkinat  ¶
Aikaa myöten alethiin lestadiolaiset pitämhään kokkouksia eli seuroja markkinoila. Ensistä ihmisten koissa ja hiljemin Yykeänperän seuratuvassa, minkä pykäthiin jälkhiin ko predikantti Antin Pieti alkoi kokoamhaan rahhaa sen pykkäämistä varten vuona 1875. Seuratuvan oon suurenettu useasti, mutta vieläki sielä oon liika ahasta ko markkinoitten aikhaan nuin 2000 matkalaista kokkoontuva seurhoin. ¶
Aina meän aikhaan saakka seuroissa tulkithiin sekä saameksi, kvääniksi ja norjaksi. Aikaa myöten kväänin kieli katos, ja nyt tulkithaan tyhä norjaksi ja saameksi. ¶
Soan jälkhiin lopetethiin talvimarkkinat. Syksymarkkinat jatkathiin tovin, mutta sitte netki lopetethiin. Kommunikasjuuni ja tavarankulku tuli paremaksi, ja ennää ei tarvittu markkinoita. Lestadiolaisseurat piethään yhä markkina-aikhaan. ¶
Oversatt til kvensk av Kainun institutti – Kvensk institutt 04.01.2019 / Merethe Eidstø ¶
Kväänit Pohjas-Tromssassa ¶
Vuoelta 1522 löyämä yhen Nils-kväänin kuka asui Kieruassa, ja vuona 1567 löyämä yhen Morten-kväänin Haukøyassa. Tämä oon ensimäinen dokymentasjuuni kväänitten asumisesta Pohjas-Tromssassa. Tiiethään ette kvääniväkeä siirtyi maahan jo hiljaskeskiajala, mutta suurin osa kväänistä tuli 17- ja 1800-luvula. Väki siirtyi toisheen maahan syystä ko oli nälkävuoet Suomessa, iso pohjasmainen sota (1700-1721) ja liika vähän maanpruukimaata. ¶
Kväänit asetuthiin Sisä-Finmarkun maanpruukialoilet ja Pohjas-Tromssan ja Finmarkun vuonoitten rannoilet. Yykeänperän markkinat ja kontakti Ruottin kans teki sen ette Yykeänperä oli kväänitten tärkein portti Tromsshaan ja osin kans Vesta-Finmarkkhuun. ¶
Kvääniksi käskethään kaikkia niitä keilä oon öystämerensuomalainen kieli- ja kulttuuritavusta ja heän jälkiläisiä kekkä tulthiin Norjhaan ennen vuotta 1945. ¶
Miehet tulthiin yksin ¶
Kväänit kekkä siirythiin maahan varhain 1700-luvula, olthiin enimästi miehet kekkä vaelethiin paikasta toisheen ja työtelthiin fiskussa ja snikkarinna. Usseimat näistä pääythiin trengiksi ja naithiin merisaamelaishiin perheissiin. Sillä tavala het päästhiin puunaksi saamelaisessa asumapaikassa. Pohjas-Tromssassa, missä enimästi oli merisaamelaisia, oli tämä kovin tavalista. ¶
Dokymentti  vuoelta 1739 näyttää kunka tavalinen oli avioliitto merisaamelaisten ja kväänitten välilä Pohjas-Tromssassa. Siinä tullee esilet ette 56% heistä kekkä oon ilmottanheet mistä het oon lähtösin, oon Ruottista pois. Tyhä 8% oli ottanu akan myötä kotimaasta, mutta niin paljon ko 39% oli nainu merisaamelaisen vaimon kans Pohjas-Tromssassa. (Lyngens regionhistorie, osa 1). ¶
Tutkimus oon näyttäny ette monet näistä miehistä kekkä tulthiin yksin maahan, paethiin sotilaspalvelusta tahi paethiin militääritienastista. ¶
Major Schnitler teki vuona 1743 tutkimuksia kväänitten siirtymisestä Tromsshaan (Troms fogderi) mikä tapahtui sillon ko rajan Norjan ja Ruottin välissä laitethiin. Hän muistelee näin: ¶
Paatsivuonossa, Moskivuonossa, Yykeän suurissa vuonoissa ja sen sisävuonossa Kaivuonossa, Raisin ja Naavuonon vuonoissa oon jo 30 vuoen aikana, nimittäin eelisen pitkäaikhaisen ja nyt tämän Ruottin ja Ryssän viimi soan välissä, tulheet monet kväänit ja öystälappalaiset Torniosta ja Lapinmaasta, kekkä oon pajenheet ryssää. Het oon raivanheet maata ja asettunheet näihin vuonhoin. ¶
Hän sannoo ette tämä oon syy maahansiirtymisheen: ¶
«1) soat ryssää vasthaan, jota ruottalaiset puunat pölkäävä ja sen tähen oon tänne siirtynheet 2) Yykeänperänvuono oon ollu rikas ja oon vieläki joksiki hyvä fiskuvuono 3) Tänne Yykeänperänvuonhoon oon tavalinen tie Enontekiön lappalaissuokanasta ja Tornion kaupungista markkinoilet, minkä tähen ruottalaisila oon ollu maholisuus tulla tunnetuiksi. ” ¶
Schnitler antaa kvääniperheitten lukumäärän: Naavuono 4, Raisi 8, Kierua 2, Yykeä/Kaivuono 11. ¶
Kväänit – resyrsi ¶
Tämän periuudin aikana kväänit nähthiin resyrsinna. Het olthiin hyvät snikkarit, käsityöläiset ja maapruukilaiset, ja sillä tavala het olthiin myötä lujittamassa ökonoomiaa ja norjalaista maa-allaa. Kväänit olthiin kans vahvasti myötä pykkäämässä ylös fiskua ja kruuvatoimia. Vaimot nähthiin hyvinä käsityöntekijöinä, ja het tuothiin myötä uutta tietoa. Usseemat oon joukon sammaa mieltä ette kväänit otethiin myötä jyvänviljelyn Pohjas-Tromsshaan. ¶
Väjenräknäämisestä vuona 1930. ¶
Kväänit olthiin erityisesti tunnetut heän mettätyöstä ja tervanlaitosta. Monet kväänin maahanmuuttajista 1800-luvula tulthiin Tornionlakson mettäaloilta käsin, missä puunhakko ja tervanpoltto olthiin tärkeät elämänkeinot. Kväänilä oli tietämys, kokemus ja kamppheet mitä tarvithiin, ja tästä tuli hyvä apu Naavuonon, Raisin ja Yykeänperän pötäjämettissä. Monet kunnioitethiin kvääniä sen tähen, ette het tehthiin hyvvää työtä ko het rakenethiin taloja, venheitä ja rautateitä. ¶
1800-luvula olthiin suuret maahansiirtymiset, mutta enimät ihmiset tulthiin 1830- ja 1870-luvula. Vuositten 1865-1868 välilä lissäintyi maahansiirtyminen paljon. Syynä oli ette pohjasessa Suomessa ja Ruottissa olthiin huonot saot monta vuotta peräkkäin. Usheimat heistä, kekkä pärjäthiin itte ja ei tehnheet rikosta, saathiin jäähä maahan. Kaikki olthiin köyhät, mutta net, kekkä olthiin fattikassan takkana, lähetethiin maasta ulos. ¶
1800-luvun keskipuolelta oli Pohjas-Tromssasta, ja olletikki Yykeästä, tulemassa monietninen ala. Aijemin sielä oli asunu enämpi saamelaisia. Vaikka joukoila oli omat yinalat, niin saamelaiset, kväänit ja norjalaiset elethiin vieritysten. Usheimat saatethiin kaksi tahi kolme kieltä. Ilmasua  Kolmen kansan kohattelu   oon pietty aloista, missä oon asunu kvääniä, saamelaisia ja norjalaisia. ¶
Koko elämän aijan Rolf oon kuulu kahesta kaverista kekkä tulthiin Ylä-Torniosta Raisinvankkhaan. Yksi heistä jäi Kuivakoskelet, ja toinen raivas Kaupin talon. Rolf oon ihmetelly heän reisua, ette kunka se oli lähteä semmosellet reisulet? Ko hän työteli muistelusten kans, sai hän tietää ette hän oli näitten molemitten kaveritten suora jälkiläinen. ¶
1800-luvun alusta kiini nuin vuotheen 1860 saakka frahathiin joukon paljon lapsia Ruottista Norjhaan. Ruottissa oli köyhyys ja nälkä, ja sen tähen monet vanhimet lähätethiin omat lapset Norjhaan siinä toivossa, ette het löyettäis ruokkovanhimet tahi alettais tekemhään tienastia norjalaisten puunitten tykönä. Useasti lapset frahathiin ruottalaisten saamelaisten kyytissä, ko taas toiset lähätethiin sukulaisten ja tuttujen myötä. Nämät lapset saatama löytää kirkonkirjoissa, missä heän oon registreerattu orvoiksi rippilapsiksi, ja missä oon tieto siitä ette het työtelthiin palvelijoina erilaisten ihmisten tykönä Yykeässä. ¶
Rathke kuvvaa tätä hantiloa tällä tavala omassa reisumuisteluksessa vuona 1801: ¶
”Kaksi lappalaista kekkä hoiethiin poroja krannivaarassa, tulthiin alas ja heilä oli myötä nuori 12-14 vuoen vanhaa kväänipoika, ja het aijothiin myyä tämän. Mie kysyin luottavaisesti hinnasta, joka oli 15 riksdaleria tahi vähinthään 10 riksdaleria. Jokku väitethiin ette se ei ollu niinkhään harvoin ette tapahtui tämmöstä kummalista kauppaamista. Lappalaiset otethiin nämät lapset vanhimilta sillä ehola, ette het autethiin lapsia saamhaan tienastin norjalaisten puunitten tykönä. Het tahothiin nämät rahat ruoan ja vaivan tähen, siksi ko het saathiin lapset tienasthiin. Toiset, muun myötä lapset itte, luulthiin ette heän olthiin varastettu. Näitten lapsitten kohtalo norjalaisten perheitten tykönä oli tavalisesti niin hyvä, ette het ei halunheet takasin. Heän piethiin perheissä koska heistä tykäthiin syntiä, mutta het olthiin kuitenki vaphaat.” ¶
Norjalaistaminen ja suomalainen vaara ¶
1800-luvula levis kasuava nasjunalismi Norjassa. Tämän tähen alethiin laittamhaan toimia, jokka pykättäis nasjuunia pohjasessa ja raja-aloissa. 1800-luvun lopula olthiin net aijemat pusitiiviset holningit kvääniä kohthaan melkhein jaukkunheet. Kväänin ja saamen kielen nähthiin ei-toivottuina elementtinä Norjan staatissa, missä ajatus yhestä nasjuunista ja yhestä kielestä oli tähelinen. Tämä oli kans aika ko Darwinin evolusjuuniteoria levis Euroopphaan ja sautti kans Norjan. Tästä syntyi nasjunalistisia ja rasistisia holninkia. Usseita toimia alotethiin sitä varten ette tehhä kväänistä ja saamelaisista hyvät norjalaiset. Tämä tuli näkyvhiin kielipolitikissa, koulupolitikissa, kirkkopolitikissa ja maapolitikissa. ¶
Kouluissa kielethiin puhumasta kvääniä ja saamea. Yhen aijan hyväksythiin ette kielet piethiin apukielinä, mutta koululaki vuoelta 1936 kielsi kokonhansa pitämästä suomen tahi kväänin kieltä. 1960-luvun lopussa poistethiin tämän kielon. ¶
Kväänit nähthiin maholisena turvapoliittisena uhkana Norjan staattia vasthaan. Tämän periuudin alussa Suomi oli suurruhtinaskunta ryssän tsaarin alla. Ryssän nähthiin vaarana sekä Ruottissa ja Euroopassa. Se pöläthiin ette kväänit lujitettais ryssän valtaa Finmarkussa. Ko Suomi sanoi ittensä ittenäiseksi ryssän revolusjuunin jälkhiin vuona 1917, norjalaiset hallitusherrat pöläthiin ette Suomi käyttäis kvääniä siihen ette osan Pohjas-Norjasta liitethään suursuomen riikkhiin. Suomalaisila hallitusherroila oli ekspansiivinen ulkomaanpolitikki vuositten 1918 ja 1920 välilä. Ko norjalaistethiin kväänit, niin vaara Suomesta ja Ryssästä pienenis. Vuoen 1945 jälkhiin koplathiin suomalaisen vaaran siihen ko Suomela oli tivis suhet Sovjettiunionin kans kylmän soan aikana. ¶
Kvääniväele tie ökonoomisheen kasvhuun ja eistymisheen meinas sitä ette het piethiin panna syrjhään oman kielen ja kulttuurin, ja ottaa omaksi norjan kielen ja kulttuurin. Kväänit nähthiin maahanmuuttajinna kekkä tulthiin tänne omatahtosesti, ja siksi het olthiin valinheet tulla norjalaisiksi. Sen tähen heilä ei ollu mithään oikeuksia ommaa kieltä ja kulttuuria varten. Monet kväänit kattothiin ylen ommaa kulttuurista tavustaa, ja valithiin sen pois. ¶
Kväänin renessansi ¶
Holningit kväänin kulttuuria ja kieltä kohthaan muututhiin 1960- ja 70-luvula, ja kväänitten kesken alkoi tapahtua etninen ittetietäminen ja herrääminen. Sekä paikalisia ja nasjunaalisia kvääniliittoja alkoi itämhään. Tämä oli myötä elästyttämässä kieltä ja kulttuuria. Vuona 1987 perustethiin Ruijan Kveeniliiton, ja vuona 1998 hyväksythiin kväänit nasjunaalisenna minuriteettinna Norjassa.  Sen myötä het oon saanheet kans oikeuet. ¶
Oversatt til kvensk av Kainun institutti – Kvensk institutt 26.02.2018 / Pirjo Paavalniemi ¶
Teksti: Kaisa Maliniemi ¶
Hans Kristian Eriksenin piethään yhtenä kväänilitteratuurin pioneerina. Hän oli kans yksi tärkeimistä aktööristä pohjasnorjalaisessa kulttuurissa, ja hän sai monta kunnianosotusta oman kirjailijantyön eestä. ¶
Hans Kristian Eriksen (1933-2014) kasus ylös Sisä-Kiiperissä Varenkissa, mutta hiljemin hän asui  Stonglandseidetissa, Tranöyassa, Senjassa. Kirjailijalla oonki kaksi kotipaikkaa: Kiiperi ja Senja, ja tämä tullee kans esile hänen kirjailijantyössä ja kulttuurisissa aktiviteetissa. Net marginaalit Pohjas-Norjan histooriat joile ei ollu sija viralisissa histooriankirjoissa, olthiin tärkeät teemat hänen kirjailijantyössä ja likelä hänen syäntä. ¶
Eriksenin kirjottaa pääasiassa pohjasnorjalaisesta kulttuurista, luonosta ja histooriasta, ja erityisesti kväänitten ja 2. mailmansoan partisaanitten ympäri. Eriksen kuvvailee kväänitten migrasjuunia ja asettumista omissa puolidokumentaarisissa kirjoissa  Vandrere i Grenseland  (1973) ja nuortenromaanissa  Flukten til havet  (1985). Eriksenilä ittelä oli kväänijuuret. Hän oon kirjottannu kans muita sievälitteräärisiä kirjoja, muun myötä  Fiskeren og vårherre  (1975),  Den lange brødvegen  (1978),  Barnet og krigen  (1983) ja runokokhoonpanon  Songen om Senja og jorda  (1989). ¶
Vuona 1978 Eriksen perusti lehen  Nordnorsk Magasin  Stonglandseidetissa. Hän työteli lehen redaktöörina vuotheen 2000 saakka. Meininkinnä oli tuua esile Pohjas-Norjan ja Pohjaskalotin kulttuurin. Lehen tunnethiin kans nimelä Nordkalottmagasinet. ¶
Hans Kristian Eriksen sai monta kunnianosotusta ko oli työtely litteratuurin, histoorian, kulttuurin ja luononsuojelun etheen. Vuona 1979 hän sai Tromssan fylkin ensimäisen kulttuuripalkinon ja vuosi sen jälkheen Tromssan komuunin kulttuuripalkinon. Vuona 1982 sai hän Tranøyn komuunin kulttuuripalkinon ja vuona 1983 Blixprisen-palkinon. Eriksen oli yksi tärkeimistä aktööristä pohjasnorjalaisessa kulttuurissa. Tästä työstä hänele annethiin Peter Dass-mitalin vuona 1984. Vuona 1988 hänen nimitethiin Pohjasnorjalaisen kirjailijalaakin (Nordnorsk forfatterlag) kunniajäseneksi. Vuona 1992 hänen nimitethiin staatinstipendiaatiksi, ja vuona 1996 hän sai  Kuninkhaan kultasen kunnia-arvon mitalin. ¶
Tämä ylipuolen pitkä kunnialista näyttää ette  Hans Kristian Eriksen oon ollu tähelinen persoona monela faakialala Pohjas-Norjassa. Hänestä oon kirjotettu monta artikkelia, muun myötä historikkarit Einar Niemi ja Randi Rønning Balsvik, ja hänen ympäri oon järjestetty oman seminaarin Finmarkun kansoittenvälisessä litteratuurifestivaalissa vuona 2016. Vaikka hän oli yksi kväänilitteratuurin pioneerista, niin hänen sievälitterääristä kirjailijantyöstä oon tehty tyhä vähän litteratuuritutkimusta. ¶
Kovina nälkävuosina monet sielä öystässä uneksithiin maasta meren äärelä, ja loistavin tämä unikuva oli ennen ko het matkustethiin sinne. Heilä oli oma nimi tälle maale, Ruija. Jo varhain oon se saanu alun, se sananparsi jota kväänit pruukathiin sanoat: Het aijothiin Ruijhaan vuolemhaan veittelä kultaa. Kala oli kultaa. ¶
Hans Kristian Eriksenin puolidokumentaarista kirjaa  Vandrere i grenseland  (1973) saatethaan pittäät ensimäisenä romaaninna kväänitten ympäri. Niin ko kirjan pärmiteksti muistelee, oon kirjailija «noutanu esile Norjan histooriasta kapittelin mikä tähän saakka oon ollu vähän tunnettu, saagan muutamista heistä kekkä raaethiin ja rakenethiin maata». Artikkelissa Eriksen kuvvaa kvääniä sepiksi ja ahkeriksi ihmisiksi kekkä viljelthiin maata, pyyethiin kallaa merestä ja koethiin epäoikeutta, mutta tämä kansa ei antanu kurjuuven painaa heän alas. Heilä oli  «sisu», niin ko sen kvääniksi/suomeksi pruukathaan kuttuat. ¶
Kirjassa  Vandrere i Grenseland  oon kulttuurihistoorialisia artikkelia kväänitten/suomensukusten ympäri ja heän kielestä, kulttuurista ja histooriasta. Näissä artikkelissa kuvvailhaan migrasjuunin syitä ja kväänitten matkaa Norjhaan. Lisäksi kirjassa oon monta persoonahistooriaa ja sievälitterääriä muistelusta. ¶
Vuona 1985 tuli Eriksenin nuortenromaani  Flukten til havet,  jossa oon alatitteli  Juhani og Hilja  . Raamimuisteluksessa seuraama kunka moderni Hilja matkustaa perheen kans biililä samoila aloila Suomessa ko missä hänen kvääniesivanhiimet synnythiin. Jälkisanoissa kirjailija kirjottaa ette hän haluaa muistela toisen aijan pakolaisista ko mitä oon nykyaikana. Nämät pakolaiset hääythiin matkustaat pois nälkäaijan Suomesta kiini Varenkhiin saakka ette löytävä ittele ruokaa. 1860-luvula oli Suomessa monta nälkävuotta, ja sillon talvet olthiin pitkät ja kesät kylmät. Vuosi 1867 oli värrein, se oli «saatanan vuosi», niin ko kirjailija ja monet muutki kuttuva sen. Kirja  Flukten til havet  muistelee tästä vuoesta. ¶
Kaisa Maliniemi ¶
Sauna ¶
Saunominen oon tasan ollu tärkeä kväänikulttuurin osa, ja suomalaisen maahanmuuton myötä 16-1700-luvula tuli saunomisesta tavalinen tradisjuuni Pohjas-Tromssassa ja Finmarkussa. ¶
Joissaki paikoissa oli sauna joka kartanossa, toisissa paikoissa oli yhtheinen sauna missä kylän väki kokkoontui saunomhaan. Sauna oli kartanon puhthain paikka, ja useasti se oli kans ensimäinen talo minkä pykäthiin ylös. Lämmin sauna piti ihmiset tervheinä ja täit ja sonsarit poissa. Saunassa pesthiin kans vaattheet ja erilaisia ruokasorttia saustethiin ja kuivathiin.  Sielä kans synnytethiin.  Saunassa oli lämmintä ja puhasta, ja sielä oli vesi likelä. Ko tulthiin kothiin Finmarkunfiskusta tahi muusta reisusta, niin se oli melkheinpä pakko saunoat. Sillä tavala saathiin pois bakteerit ja virukset. ¶
”Jos viina, terva tahi sauna ei tehe sinun tervheeksi, niin sitte se oon kuolemaksi (vanhaa sananparsi).” ¶
Savvusauna, piippu  sauna ¶
Kiini 2. mailmansothaan saakka pykäthiin kohta tyhä savvusaunoja. Savvusaunassa oli iso muurattu kivikasa (kvääniksi  kingas  ) jonka sisäle sytytethiin tulen. Ko kivet olthiin lämpimät, raakathiin tuhkan ja hiiloksen ulos, savvuhöyryn päästethiin ulos ja penkit pesthiin. Viimisetki savvuhöyryt saathiin ulos ko kivitten pääle paiskathiin vesitilkan. Sen jälkhiin akkunat suljethiin, ja sauna oli valmis saunomista varten. ¶
Suunile 2. mailmansoan aikhaan tuli piippusaunasta tavalinen. Tässä saunassa oon korsteeni tahi piippu minkä kautta savvu mennee uunista ulos. Tässä saunatyypissä oli monta hyvvää puolta. Saunhaan ei tullu niin paljon savvua eikä nokea ko sen lämmitethiin, ja siinä oli paljon vähemän kiviä mitä piti lämmittäät. Hiljemin tuli rautauuni jonka pääle kivet kasathiin. ¶
Saunavihta pihlajasta ¶
Saunomisheen kuuluu kans saunavihta. Alkupöräsessä suomalaisessa tradisjuunissa käytethiin koivua, mutta monissa paikoissa, niin ko Raisissa, käytethiin pihlajavihtaa. Se piian oli siittä syystä ko pihlaja kestää kauvemin ja oon pehmeämpi ko koivu. Toinen syy saattaa olla se ette koivurisua pruukathiin käyttäät ko rankaisthiin, ja sen tähen sitä ei haluttu käyttäät saunassa. Vihthaan käytethiin kans muita puusorttia. Saunavihan pittää tasan liottaat ennen ko sen otethaan käytthöön. ¶
Peseminen ja sosiaalinen kohattelupaikka ¶
Sauna oli paikka missä kylän väki pruukas kokkoontuat. Sielä praatathiin ja vaihetelthiin uutisia ja histoorioita. Saunominen puhisti sekä kropan ja sielun. Aijemin pruukas olla niin ette miehet saunothiin ensisti, sitte vaimot, ja lopuksi lapset ja palvelusväki. ¶
Se ottaa aikaa valmistella saunomista varten. Uunin lämmitethään, saunavihan tehhään ja panhaan likoamhaan, ja löylyveen laitethaan valmhiiksi. Ennenvanhaa vaattheet hengastethiin ulos sen aikaa ko saunothiin, ja sillä tavala kans saathiin syöpäläiset pois. Saunassa sie saunot kokonhansa ilman vaattheita, ja sie tasan peset ittesti ennen ko menet sisäle. Ko sauna oon nokko lämmin, suunile 70-90 graadia, oon se valmis saunomista varten. Kivitten pääle laskethaan vettä, ja sillä tavala syntyy löylyä mikä pannee ihmisen palavoittemhaan ja tekkee puhthaaksi. Tovin päästä oon aika jähyttäät ittesti, tahi kylpeät lumessa tahi meressä. Sen jälkhiin tehet saman uuesti, ja ko kroppa oon nokko pehmeä, otethaan saunavihan käytthöön. Sie saat itte päättäät ette monestiko sie haluat tämän kerrata. Soan jälkhiin alethiin pykkäämhään saunoja kellarhiin, ja saunomisesta tuli enämen privaattia. ¶
Badstu – Sauna ¶
Teksti: Kaisa Maliniemi ¶
Agnes Eriksenin lastenkirjat Kummitus ja tähtipoika olthiin ensimäiset kuvakirjat missä oon sekä norjan- ja kvääninkieliset tekstit. Eriksen oli kans toinen niistä kekkä saathiin ensimäisen Kväänin kielipalkinon. ¶
Agnes Eriksen oon syntyny Mouruniemessä Porsangin komuunissa. Hän työteli monta vuotta opettajana Lemmijoven lastenkoulussa. Hän oon aijemin antanu ulos kirjan  Piu pau paukkuu  (2003) missä oon  kvääninkielisiä riimiä ja loruja  . Hän oon kirjottannu kans kväänin kielen oppikirjoja. Agnes Eriksen sai ensimäisen Kväänin kielipalkinon yhessä Eira Söderholmin kans vuona 2017. ¶
Kummitus ja Tähtipoika/Spøkelset og Stjernegutten ¶
Kummitus ja Tähtipoika/ Spøkelset og Stjernegutten  1 ja 2 tulthiin ulos syksylä 2011. Net oon ensimäiset kuvakirjat missä oon sekä norjan- ja kvääninkieliset tekstit. Kirjat olthiin valmhiit jo monen vuoen aijan, mutta niitä ei saattanu antaat ulos ko ei ollu rahhaa sitä varten. Se ette ei ole rahhaa, oon ollu probleemi kväänilitteratuurissa. Viimen kirjat saathiin finansieeringin vuona 2011. ¶
Kummitus ja Tähtipoika/Spøkelset og Stjernegutten  oon lastenkirjat joissa inspirasjuuninna oon karu Pohjas-Norja ja sen fierua ja kivet. Kirjan tapahtumat oon paikassa minkä nimi oon Kivikylä. Kirjan muisteluksissa oon myötä kaikki vuoenaijat. Fieruassa kohtaama siivon kummituksen jonka tykönä kylästellee hänen ystävä, Tähtipoika. Pääpersoona ja figuurit oon kiviä, kiviformasjuunia, kasvuja ja jääskulptuuria joita luonto itte oon luonu. Kirjailija oon itte kuvanu kirjan kuvat. Kieli oon kuitenki sen verran helppoa ette lapset jaksava kuunela muisteluksen. ¶
Kesälä 2017 annethiin ulos kolmanen Kummitus ja tähtipoika-kirjan. ¶
Kaisa Maliniemi ¶
Kummitus ja Tähtipoika/Spøkelset og Stjernegutten ¶
Sekretariaatti ¶
Sekretariaatissa oon kolme työteliijää ja työpaikka oon Tromssan universiteetissä (UiT Norges arktiske universitet). ¶
Sekretariaatin johtaaja ¶
Selvittääjä ¶
Neuvonanttaaja ¶
Postiadressi: ¶
Tottuuen ja sovinon kommisjuuni ¶
Kylästelyadressi: ¶
Komuuniile ¶
Tarjous SANKSilta Tottuuen- ja sovinonkommisjuunin työn yhtheyessä ¶
Finnmarkssykehuset tekkee yhtheistyötä Tottuuen- ja sovinonkommisjuunin työn yhtheyessä ja hoittaa psykiatriin erikoistervheyspalveluksista ja anttaa kylttyyrikompetenttii metesiinifaakilissii neuvoi kommisjuuniile sen työn yhtheyessä. ¶
Dagfinn Høybråten johtaa Tottuuen- ja sovinonkommisjuunin. Siinä oon 11 muuta faaki-ihmistä mikkä Isotinka oon valinu. Tutkimuksen mooli oon laittaat pohjan sille ette hyväksythään saamelaisten, kvääniin/norjansuomalaisten ja mettäsuomalaisten kokemukset norjalaisten esivalttoin politikista, ja näitten kokemusten konsekvensit heile. ¶
Kommisjuunin työn aikana SANKS tarjoo kriisi- ja apupraatit heile, kekkä oon kokenheet norjalaistamista ja vääryyttä.   Sie saat 1-3 praattii. SANKS opastaa aktuellit ihmiset etheenkäsin komuunhiin tahi erikoistervheyspalveluksheen. ¶
Moolijoukko ¶
SANKS auttaa persuunii kekkä tarvithaan sen Tottuuen- ja sovinonkommisjuunin työn yhtheyessä. Tämä jällää eriliikaisesti net kekkä oon muistelheet oman histuuriin norjalaistamisesta ja vääryyestä. Lisäksi SANKS avustaa Tottuuen- ja sovinonkommisjuunii. ¶
Finnmarkssykehuset oon varanu resyrsit mikä vastaa 2,5 virkkaa, ja tämän geograafinen sija oon Sámi klinihkka, SANKS, Kaarasjoki. Siinä oon 0,5 koordinaattorin virka, ja kaksi terapeutin vuosivärkkii. Nämät oon terapeutin virassa 01.01.20 – 31.12.21 välisennä aikana: Berit Frøydis Svineng Johnsen, Marit Mildrid Utsi, Anne Karin Steffensen ja Reidun Boine. Näistä kaksi oon jammisti valmhiina antamhaan appuu. Meilä oon velvolisuus olla vaiti. Sie otat kontaktin meän kans mailila tahi telefuunila. Privaattihenget saatethaan kans ottaat suoran kontaktin meän kans. ¶
SANKS aikkoo niin pitkäle ko käypi laihiin tulla myötä kommisjuunin arransjementhiin ja kattoot, tarvitteeko joku jatkuuvaa appuu ja avustusta. Tottuuen- ja sovinonkommisjuunin mööttiissä annethaan tiettoo SANKSin tarjouksesta. Tet löyättä informasjuunii SANKSista ja yhtheistyöstä kommisjuunin kans kotilaioila: ¶
Tottuuen- ja sovinonkommisjuuni:  https://uit.no/kommisjonen . ¶
Komuunit kuttuthaan dialoogille SANKSin kans sen palvelustarjouksesta. Se oon tärkkee ette ihmiset tiethään oman komuunin ja SANKSin tarjouksesta. ¶
Ota kontaktin SANKSin kans tlf. 46 88 11 62 / 46 82 62 89 (arkipäivät kello 08.00 – 15.30) tahi mailila:  sannhetskommisjon@finnmarkssykehuset.no ¶
Pressi ¶
Kommisjuunin möötit ¶
Tottuen ja sovinon kommisjuunin sisäiset möötit oon suljetut, paitti jos kommisjuuni määrää toisela tavala. ¶
Aukinaiset möötit ¶
Kommisjuuni pittää aukinaissii mööttii mikkä oon väjele suunatut. Möötiissä kommisjuuni muistelee ihmisille sen omasta mandaatista ja työstä, ja silloin käypi kans laihiin kyssyyt kommisjuunilta. Pressi häyttyy tehä omat sopimukset. ¶
Kommisjuunin dokymentit ja arkiivi ¶
Kommisjuunin dokymentit kirjoitethaan oman arkiivin sjurnaalhiin, mitä kommisjuunin sekretariaatti hallittee. Sishäänkovotun materiaalin annethaan Arkiivivärkile* sitte ko kommisjuunin työn oon lopetettu. ¶
Kuvat Kuvat mikkä oon pybliseerattu kommisjuunin kanaaliissa saatethaan vaphaasti käyttäät ko puhuthaan kommisjuunin työn ympäri. Kuvat hääythään krediteerata. ¶
Ylheisesti ¶
Mandaatti ja Isotingan kauppaoorninki §19 (  mandatet og Stortingets forretningsorden §19  ) reguleerathaan kommisjuunin työtä.   ja Vær varsom-plakaten (VVP) reguleeraa kommisjuunin ja meedioitten suhetta. ¶
Presse ¶
Jaa sinun histuuriin ¶
Tottuuen ja sovinon kommisjuunin tehtäävä oon saaha persuunaaliset histuuriit näkyvhiin. Ihmisillä keilä oon kokemukset saahaan maholisuuen muistela oman histuuriin. Sie saatat kirjoittaat tähän sjeemhaan sinun oman histuuriin ja lähättäät sen kommisjuunile. ¶
Sie täytät sjeeman käsin tahi elektruunisesti jos nouat sen nettilaiasta. Kummassaki tappauksessa hääyt lähättäät sen paperinna ja siinä häyttyy olla originaali allekirjoitus. Jos tarvittet appuu tahi opastusta, niin lähätä epostin adresshiin kommisjonen at uit.no tahi ota kontaktin sekretariaatin kans. ¶
Persunaalisten histuuriitten kokkoominen ¶
Sinun persunaalinen histuurii oon osa Tottuuen ja sovinon kommisjuunin pohjamateriaalii. Lähättääjä pittää hyväksyyt ette materiaalin piethään. Kovotun materiaalin piethään salassa, jos et sitte halluu ette kaikin saahaan nähä sinun histuuriin. Kommisjuuni ottaa vasthaan sinun histuuriin kirjoittettuna, äänenä tahi videonna, kuvina tahi muitten dokymentitten kans mitä sie kattot ette oon tärkkeet. ¶
Mitä tapattuu niitten neuvoin kans mitä mie lähätän sisäle? ¶
Kaikki materiaali mitä kommisjuuni ottaa vasthaan, arkiveerathaan turvalisela tavala, ensisti Tottuuen ja sovinon kommisjuunin arkiivissa, ja hiljemin Arkiivivärkissä*. Materiaalii saatethaan pittäät tutkimusta varten. Laitethaan kans suuntalinjat ette ottaat vaarin persuunansuojelusta. ¶
Jos sie annat luvan, niin materiaali minkä lähätät meile, saattaa tulla pithoon tällä tavala: ¶
Kommisjuunin kartoittamis- ja selvittämistyössä ¶
Kommisjuunin tieonjakamisessa ja raportissa ¶
Intervjyyin pohjaksi ¶
Tulleevaisuuen tutkimuksessa ¶
Saatanko vaattiit takaisin minun histuuriin ja/tahi materiaalin? ¶
Kyllä. Se ette sie jaat oman persuunalisen histuuriin, oon vapaaehtoista, ja sie itte annat siihen luvan. Jos sie pyyät kommisjuunilta ette se ottaa pois sisälelähätettyy materiaalii, niin sen poistethaan arkiivista ja lähätethään takaisin sinule. ¶
Minkälaiset kokemukset saatan jakkaat kommisjuunin kans? ¶
Saatat muistela kunka sie olet kokenu norjalaistamispolitikkii, mitä se merkittee sinule tahi jollekulle kenen sie tunnet, ja vääryyestä mitä oon tehty. ¶
Ilmoitussjeemassa pittää olla originaali allekirjoitus. Sen lähätethään postissa, ja siinä pittää olla myötä kaikki muut maholiset myötälähätykset/dokymentit. ¶
Kontaktiinformasjuuni ¶
Tottuuen- ja sovinonkommisjuunin intervjyyiopastus ¶
Sisä lys ¶
1 Intervjyyiopastus 3 ¶
1.1 Tavusta 3 ¶
1.2 Intervyyi norjalaistamisesta ja vääryyestä 5 ¶
1.2.1 Muistelusintervjyyi ja temaattinen intervjyyi 5 ¶
1.3 Kunka intervjyyi tapattuu 6 ¶
1.3.1 Valmistuminen 6 ¶
1.3.2 Läpivieminen 6 ¶
1.3.3 Jälkity ö  7 ¶
1.3.4 Analyysi 7 ¶
2 Metadaatta 8 ¶
Intervjyyiopastus ¶
Tavusta ¶
Tottuuen- ja sovinonkommisjuuni tutkii norjalaistamispolitikkii ja vääryyksii mitä tehthiin saamelaissii, kväänii, norjansuomalaissii ja mettäsuomalaissii kohthaan. Kommisjuunissa oon 11 faakiihmistä, ja sen johtaaja oon Dagfinn H ø  ybr å  ten. Isotinka oon yl ö  snimittänny kommisjuunin, joka ty ö  telee ittenäisesti. Tutkimuksen mooli oon laittaat pohjan sille ette hyväksythään saamelaisten, kvääniin, norjansuomalaisten ja mettäsuomalaisten kokemukset norjalaisten esivalttoin politikista, ja näitten kokemusten konsekvensit heile joukkoina ja indiviidina. ¶
Tottuuen- ja sovinonkommisjuuni dokymenteeraa näitten ihmisten muistelukset niin ette se tutkii norjalaistamispolitikkii ja vääryksii saamelaissii, kväänii/norjansuomalaissii ja mettäsuomalaissii kohthaan. Kommisjuunin alkupunktina oon tutkimus joka oon jo olemassa. Kommisjuuni kartoittee norjalaistamispolitikin, sen konsekvensit ja vaikutukset privaattihenkiile ja joukoile kiini tähän päivhään saakka. Jos kommisjuuni l ö  yttää tutkimuksessa tietoreikkii, se saattaa tutkiit muuta kalttiimateriaalii niin ette se kartoittee, kuvvailee ja dokymenteeraa vissiitä teemoi. Kommisjuuni ottaa kans alkupunktin joukkoin ymmäryksestä omasta histuuriista. Se kattoo ette henget keitä tämä koskettaa saahaan muistela ommii kokemuksii ja histuuriita norjalaistamisesta ja vääryyksestä, ja kunka tämä oon vaikuttannu tahi vaikuttaa heä n el  ämänsituasjuunhiin. ¶
Osana tästä Tottuuen- ja sovinonkommisjuuni viepi läpi intervjyyitä niin ette dokymenteeraa norjalaistamisen vaikutukset, ja ette sovitellee ette privaattihenget saahan mahollisuuen muistela oman histuuriin. Kovottu intervjyyimateriaali oon osa Tottuuen- ja sovinonkommisjuunin pohjamateriaalista, ja sen arkiveerathaan turvalisesti kommisjuunin arkiivissa. Resyrsi-ihmiset saatethaan vettäät takaisin intervjyyin kommisjuunin ty ö  aikana. Kommisjuunin arkiivin annethaan Arkiivivärkile* ja hallithaan kommisjuunin suuntalinjoin jälkhiin ko kommisjuunin työ oon valmis. ¶
Intervjyyissa norjalaistamisen vaikutuksista saattaa olla henkiherkkii teemoi. Lisäksi intervjyyimateriaaliissa saattaa olla herkät tieot muista ihmisistä. Sen tä hen h  äyttyy kyseliijä pitt  äät mielessä ette norjalaistaminen oon saattanu olla ihmisille traumaattinen ja kippee prosessi. Kylttyyrin, kielen ja identiteetin kaottaminen kokonhaansa tahi osittain saattaa kans olla häppeelistä. Se saattaa olla monile vaikkee puhhuut jostaki mistä het oon kauvoin olheet vaiti. Tässä tappauksessa se oon tärkkee ette kaikile resyrsi-ihmisille näytethään kunniaa. ¶
Intervjyyit piethään luoa turvalisuutta ja luottamusta resyrsi-ihmisille. Lisäksi intervjyyit alkup ö  räis- ja minuriteettisamfynniissa vaaithaan ette olema tieossa valtasuhtheista ja millä tavala nämät oon toiminheet ja vieläki saatethaan toimiit, kans suhtheissiin itte intervjyyisituasjuunissa. ¶
Tottuuen- ja sovinonkommisjuuni tekkee ty ö  tä Finnmarkssykehusetin kans SANKSin kautta. SANKS hoittaa psyykkisen tervheyen vasittui tervheyspalveluksii ja anttaa kylttyyrikompetenttii metesiinifaakilista neuvoo kommisjuunile. SANKS auttaa kans niitä jokka haluthaan sen Tottuuen- ja sovinonkommisjuunin ty ö  ssä. SANKS tarjoo kriisi- ja apupraatit, ja ko oon tarvet se kans opastaa aktuellit henget etheenkäsin komuunhiin tahi vasitthuun tervheyspalveluksheen. Tämä jällää eriliikaisesti net jokka oon muistelheet oman histuuriin norjalaistamispolitikista ja vääryyestä. ¶
Tottuuen- ja sovinonkommisjuunin ty ö  ssä intervjyyimateriaali tuopi framile täheliset kysymykset. Se näyttää norjalaistamispolitikin yhtheyet ja m ö  nsterit, sen histuuriin ja konsekvensit erilaisten joukkoin tääpäälisheen situasjuunhiin. Intervjyyimateriaali näyttää samhaan aikhaan tapattumii missä norjalaistaminen oon vaikuttannu privaattihenkhiin ja joukkhoin erilaisissa elämänsituasjuuniissa ja -faasiissa. ¶
Intervjyyi oon metoodi jota oon usheen pietty ko se tarvithaan materiaalii joka anttaa tiettoo vissiistä teemoista tahi viepi meä n likem  äksi elättyy elämää. Se saattaa anttaat tuntemuksen elämänmailmasta niin ko sen kojethaan ihmisten jokapäivälisessä elämässä . Lis  äksi intervjyyi saattaa anttaat tiettoo aktuelliitten teemoin tärkkeistä näk ö  vinkkeliistä. Tottuuen- ja sovinonkommisjuuni käyttää kaksi erilaista intervjyyimetoodii: muistelusintervjyyi (persuunalliset muistelukset) ja semistrukturellinen temaattinen intervjyyi. ¶
Tottuuen- ja sovinonkommisjuuni pittää kaikki kielet jokka oon siottu saamelaishiin, kvääniin, norjansuomalaishiin ja mettäsuomalaishiin milj ö  ihin. Tämä jällää kans intervjyyit. Resyrsi-ihmiset saahan pittäät sen kielen mikä oon heile luonolissiin. Jos tarvithaan tolkkii, tämän häyttyy selvittäät etukä theen. ¶
Muistelusintervjyyi ¶
Muistelusintervjyyi eli narratiivinen intervjyyi (persuunallinen histuurii) oon metoodi jota piethään ko haluthaan kovota indiviidiin ja joukkoin omat histuuriit. Näistä saapi framile heän oman ymmäryksen histuuriista. Narratiivinen metoodi, missä ihmiset saatethaan muistela oman histuuriin ilman ette kyseliijä häirittee liikkaa, anttaa tilan sille ette hyväksythään saamelaisten, kvääniin, norjansuomalaisten ja mettäsuomalaisten kokemukset norjalaistamispolitikista, kunka sen viethiin läpi ja mikkä vaikutukset erilaisilla (assimileeraavilla) ty ö  tavoila oon ollu heä n el  ämässä. Subjektiiviset muistelukset annethaan isoman ja monipuoliseman kuvan milj ö  itten kokemuksista, ja samala net luohaan nä kk  öö histuuriisten tapattumiin yli. ¶
Muistelusintervjyyin meininki ei ole täkätä vissiitä teemoi norjalaistamisesta tahi anttaat tarkan informasjuunin tapattumista ja ty ö  tavasta. Muistelusintervjyyiin fookus oon histuuriit ja perspektiivit mitä muisteliija halluu jakkaat Tottuen- ja sovinonkommisjuunin kans. Intervjyyit tuohaan framile privaattihenkiin perspektiivit norjalaistamisesta ja vääryyestä. Se ette ihminen saapi muistela oman histuuriin saattaa kans olla sovinttaava. ¶
Temaattinen intervjyyi ¶
Semistrukturellinen temaattinen intervjyyi oon metoodi mitä oon paljon pietty kvalitatiivisessa tutkimuksessa. Kommisjuunin ty ö  ssä temaattinen intervjyyi oon tähelinen ko haluthaan kartoittaat, kuvvaila tahi dokymenteerata vissiitä teemoi niin ette paikathaan tieonreikkii. ¶
Tätä intervjyyii varten kommisjuuni valittee resyrsi-ihmiset (muitaleaddji, muisteliija, soptsest æ  jja, substsastiddje, kertoja) jokka autethaan anttamhaan spesifikkii tiettoo kommisjuunin ty ö  tä varten. Joissaki tappauksissa kommisjuuni saattaa vieä läpi temaattisen intervjyyin kans fookusjoukkointervjyyinä. ¶
Intervjyyissä oon nelje ossaa: valmistuminen, läpivieminen, jälkityö ja analyysi. ¶
Ensisti häyttyy l ö  yttäät faakilista tiettoo. Tottuuen- ja sovinonkommisjuunin ty ö  ssä se oon t  ärkkee ette kyseliijä hunteeraa näitä kysymyksii ennen muistelusintervjyyii ja temaattista intervjyyii: ¶
Mit  ä haastheita saamelaiset, kväänit, norjansuomalaiset ja mettäsuomalaiset oon kohanheet elämässä ? ¶
Millaista oon ollu olla saamelainen, kvääni, norjansuomalainen ja mettäsuomalainen Norjassa? Ennen? Nyt? ¶
Mit  ä oon tapattunnu norjalaistamisprosessissa? Kunka sen kojethiin? ¶
Mik  ä ja kunka se oon tullu «  helpomaksi »  olla saamelainen, kvääni jne. Norjassa? Mitä itte saattaa anttaat? Mitä toiset saatethaan anttaat? ¶
Temaattista intervjyyii varten kyseliijä häyttyy saaha tarpheelisen tavustieon teemasta etukätheen, ja laittaat temaattissii kysymyksii tahi avvainsannoi. Yksi hyvä neuvo oon laittaat deskriptiivissii kysymyksii (mitä ja kunka), ja välttäät liian abstraktissii, ylheissii tahi liian johtaavii kysymyksii. ¶
Se pieth  ään ottaat yl ö  s intervjyyin ääniyl ö  sottaajalla tahi videokameralla missä oon eksterni mikrofuuni. Kyseliijä pitt  ää opastuut vehkheissiin etukätheen (kattoot batterii, äänitassaa, mikrofuunin pittoo jne.). Jos ei saata ottaat yl ö  s äänii, se otethaan nutaattiita. ¶
Intervjyyi pittää olla rauhalisessa paikassa missä ei ole häirityksii, ja missä saapi turvalisen ja hyvän stemningin. Kyseliijä pitt  ää kattoot ette resyrsi-ihminen saapi kaffii, teetä tahi vett  ä, ja plakkarihuivin jos hän tarvittee. ¶
Läpivieminen ¶
Kyseliijä alkkaa intervjyyin muistelemalla intervjyyin moolista, sekä temaattisen intervjyyin ja muistelusintervjyyin (persunallinen histuurii). Se oon tärkkee ette resyrsi-ihminen saapi tieon intervjyyisituasjuunista ja aijanpiosta. Sitte pittää käyä läpi ja allekirjoittaat my ö  ntymäsjeeman ennen ko alethaan ottaat ääntä yl ö  s tahi kirjoittaat nutaattiita. Sekä ääniyl ö  sotto ja intervjyyin nutaatit häyttyy pittäät sisälä informasjuunin intervjyyin daattumista, paikasta, kyseliijästä ja resyrsi-ihmisestä. ¶
Teemaattisessa intervjyyissä valmistusosan kysymykset oon niin ko opastus, ja intervjyyisituasjuunin oorningin määrä th  ään matkan varrela. Kyseliijä pitt  ää seurata my ö  tä resyrsi-ihmisen muistelusta, ja kysymykset siothaan siihen mikä oon resyrsi-ihmisen luonolinen tapa muistela ja mikä oon h  änen suhet teemhaan. Tällä tavala annethaan tillaa siihen ette saatethaan praattiit teemoista mistä resyrsi-ihminen tykkää ette oon relevantit muistela kommisjuunile, vaikka nämät teemat ei ole plaanattu etukätheen. Kyseliijä pitt  ää olla moolitietoinen ja fokuseerattu sen pääle, mikä oon intervjyyin merkitys kommisjuunin tutkimusty ö  ssä. Sen tä hen pitt  ää kyseliijä passata ette praatti oon relevantti kommisjuunin ty ö  tä varten. Kyseliijä häyttyy auttaat ette praatti mennee oikkeele jäljele. ¶
Kyseliijä anttaa informasjuunii resyrsi-ihmisille SANKSin tarjouksesta ennen intervjyyin loppuu. Persuunat saatethaan itte ottaat suoran kontaktin SANKSin kans tahi pyyttäät ette kyseliijä anttaa kontaktiinformasjuunin SANKSile. SANKS anttaa sitte kriisi- tahi apupraatit (1-3 praattii), ja jos oon tarvet, se kans opastaa persuunat komuunin tervheystarjouksheen tahi vasitthuun tervheyspalveluksheen. ¶
Ota kontaktin SANKSin kans telefuuninumerhoon 46 88 11 62 / 46 82 62 89 tahi kirjoita mailin: SANKS.Sannhetskommisjon@finnmarkssykehuset.no ¶
Jälkity ö ¶
Ko yhen intervjyyin oon tehty, se kyseliijä pitt  ää kattoot nutaatit ja ääniyl ö  soton kvaliteettii. Ääniyl ö  soton laakraathaan turvalisessa paikassa nimelä (SFKOMM ‘Sannhets- og forsoningskommisjon’, TI ‘Tematisk intervju ja NI ‘Narrativt intervju’): ¶
SFKOMM_NI _fylke_ddmmyear.(wav/txt) ¶
SFKOMM_TI_hovedtema_fylke_ddmmyear.(wav/txt) ¶
Se oon paras ette kyseliijä tekkee intervjyyin nutaatin valmhiiksi varsin intervjyyin jälkhiin. Nutaatin laakrathaan .txt-dokymenttina samala nimelä ko ääniyl ö  sotto (valtadokymentti). ¶
Analyysi ¶
Intervjyyin viimisessä osassa pittää rekistreerata metadaatat. T  ämä oon analyysin ensimäinen osa. Kyseliijä pitt  ää metadaattasjeeman ko rekistreerathaan metadaattaa. ¶
Metadaatta ¶
Metadaatta oon informasjuuni kovotusta ja arkiveeratusta daatasta. Se spesifiseeraa daatan kontekstin, mutta saattaa kans toimiit avvainsannoina niin ette se defineeraa tärkkeetä daattasisä lyst  ä. Metadaatan kans se saattaa hakkeet kommisjuunin arkiivista, ja sen kans saattaa l ö  yttäät informasjuunin isoista daattamääristä. ¶
Metadaatta norjalaistamisesta auttaa Tottuuen- ja sovinonkommisjuunin ty ö  ssä eriliikaisesti analyysifaasissa ja arkiveeramisprosessissa. Metadaattaa piethään kaikkee pohja- ja intervjyyimateriaalii varten. Metadaattasjeemaa piethään niin ette stryktyreeraa metadaattaa. Sen tähen ette hakemismaholisuuesta tullee systemaattinen ja vertaamiskelpoinen, kyseliijä pitt  ää avvainsanalistaa metadaattasjeemassa. Se saatethaan lisätä sannoi jokka kuvvailhaan intervjyyin sentraalii sisä lyst  ä . Metadaatan rekistreerathaan sek  ä norjaksi ja intervjyyin kielelä. ¶
METADAATTASJEEMA ¶
Assii/arkiivinumero: (sekretariaatti täyttää) Intervjyyi: (äänifiili tahi tekstidokymentti) ¶
Intervjyyin tavustieto ¶
Intervjyyin tehthiin (paikka, daattumi): _________________________________ ¶
Kyseliijä :_______________________________________________________ ¶
Resyrsi-ihmisen tavustieto ¶
: Mies Vaimo Muuta ¶
: -18 18-29 30-49 50-67 67- ¶
Assuu yksin, assuu lapsen/lapsiin kans, assuu partnerin kans, assuu partnerin ja lapsen/lapsiin kans, assuu vanhiimitten kans, muuta ¶
Oon syntyny _____________________ssa. Oon asunu ______________________________ ___________________ssa kauvemin ko yhen vuoen. ¶
ei mithään, peruskoulu _____ vuosi/vuotta, jatkokoulu ____ vuosi/vuotta, korkkeempi koulutus ____________ ¶
_______________ ¶
: ________________ ___________________________________________________________________________ ¶
Kuvvaile intervjyyin tärkkeet teemat avvainsanoila tahi lyhykäisilä setningiilä: ¶
Sekretariaatti ¶
Jaa sinun histuuriin ¶
Kieli ¶
Viimi uutiset ¶
Lissää uutissii ¶
Kvensk ¶
Kvääni ¶
Norja ¶
Dagfinn Høybråten johtaa kommisjuunii mikä tutkii norjalaistamispolitikkii ja vääryyksii mitä tehthiin saamelaissii, kväänii ja norjansuomalaissii kohthaan. Kommisjuunissa oon 11 muuta faakiihmistä. Nämät oon Isotinka valinu. ¶
Tutkimuksen mooli oon laittaat pohjan sille ette hyväksythään saamelaisten ja kvääniin/norjansuomalaisten kokemukset norjalaisten esivaltoin politikista, ja näitten kokemusten konsekvensit heile joukkoina ja indiviidina. ¶
Mandaatti kuvvailee kolme tehtäävää minkä kommisjuuni häyttyy vieä läpi: ¶
1. Laittaat histuuriilisen ylinäkymän mikä kuvvailee norjalaisten esivaltoin politikkii ja tointa saamelaissii ja kväänii/norjansuomalaissii kohthaan sekä paikalisesti, regiunaalisesti ja nasjunaalisesti. ¶
2. Tutkiit norjalaistamispolitikin vaikutuksii. Kommisjuuni kattoo kuinka norjalaistamispolitikki oon vaikuttannu majuriteettiväjen näkemyksheen saamelaisista, kvääniistä/norjansuomalaisista. Se kans tutkii norjalaistamispolitikin merkitystä kiini tähän päivhään saakka. ¶
3.Ehottaat toimii jokka eesautethaan jatkuuvaa sovinttoo. ¶
Kommisjuuni tekkee tämän työn valmhiiksi 1. septemperikuuta 2022 sisälä, ja anttaa raportin Isotingan presidenttijoukole. ¶
Tottuuen ja sovinon kommisjuunin sekretariaatin paikka oon Tromssan universiteetissa (UiT Norges arktiske universitet). ¶
Tutkiija ¶
Marit Myrvoll oon tutkiija SANKSissa (  Samisk nasjonal kompetansetjeneste psykisk helsevern og rus), Sámi Klinihkka, Finnmarkssykehuset HF.  Hän oon sosiaaliantropoloogi (PhD) ja oon työtely kylttyyri-, identiteetti- ja samfynniperspektiiviin kans, ja kylttyyrimuistoin, kylttyyrihistuuriin ja uskonon hallinan kans. Myrvoll oon varhemin työtely peruskoulussa, Saametingassa, Riikinantikvaarissa, museuminjohtaajanna ja tutkiijanna. ¶
Alkulaita jäsenet, eessä vasemalta, takana vasemalta ¶
Kommisjuunin jäsenet ¶
Dagfinn Høybråten oon Kirkens Nødhjelpin pääsekretääri.  Høybråtenilla oon  pitkä  kokemus politikin ja administrasjuunin tehthääviitten kans, sekä isotinganrepresentanttina, työ- ja sosiaaliministerinnä, tervheysministerinnä ja Rikstrygdeverketin direktöörinä. Hän oon Kristelig Folkepartin aijempi johta  aja  ja oon ollu Nordisk ministerrådin pääsekretääri. ¶
Ivar Bjørklund  Professoori Tromssa ¶
Ivar Bjørklund oon kylttyyritieon  professoori Norjan arktisessa universiteettimuseumissa  (Norges arktiske universitetsmuseum). Hän oon  sosiaaliantropoloogi  ja oon tehny  kenttä  työtä Pohjaisvesta-Ryssässä ja Pohjais-Norjassa. Hänen pääintressi oon ollu interetniset suhtheet saamelaisten, norjalaisten ja kvääniin välilä ja  lästadilaisen  herätyksen eistys. Nyt hänen työn teema oon saamelainen poronhoito pastoraalina sovittelemishaamuna ja sen ökonoominen ja poliittinen integrasjuuni norjalaisessa nasjunaalistaatissa. ¶
Håkon Hermanstrand oon eteläsaamen  histuuriin   tohturistipendiaatti Nord Universitetissa, Levangerissa. Aijemin hän oon työtely eteläsaamen h  istuuriin  kans Røyrvikin komuunin, Høgskolen i Nord-Trøndelagin ja Saemien Sïjten eestä. ¶
Per Oskar Kjølaas oon pispa emeritus. Hänelä oon ollu usseemppii tehtäävii Norjan kirkossa (Den norske kirke), ja hän oon kans ollu suokananpappi Koutokeinossa ja Kaarasjovessa, ja provasti Sisä-Finmarkun provastikunnassa. Ko raamatun käänethiin pohjaissaameksi, oli hän siinä myötä teoloogisenna konsulenttina ja prosjektinjohtaajanna siksi ko hänestä tuli pispa. ¶
Pia Lane oon professoori monikielisyyessä, ja hän työtelee Monikielisyyssentterissä Oslon universiteetissa (Senter for flerspråklighet, Universitetet i Oslo). Hän oon tutkinu kielipolitikkii, monikielisyyttä, kielenvaihettamista ja kielelistä revitaliseerinkkii pohjaisilla aloila, eriliikaisesti omassa kotipaikassa Pykeässä. ¶
Anne Kalstad Mikkelsen oon senioorineuvonanttaaja Luulajasaamen sentterissä Árran – juleváme guovdásj. Monen vuoen aijan hän oon ollu kovasti virkku dokymenteeraamhaan ja jakamhaan  epämukaviita   ja muistelemattomiita muistelukset samfynnissä. Hän oon ollu myötä ABM-eistyksen / Norjan kylttyyriraatin BRUDD-prosjektissa (ABM- utviklings / Norsk kulturråds BRUDD-prosjekt) minkä mooli oli luoa debattii semmoisten teemoitten ympäri mikkä oon tabut, marginaaliset ja kontroversiellit. Hän oon Jasska/Tryggin styyrijoukon jäsen. Het johethaan seuraamaprosjektii Tysfjordin seksuellisten pahantekkoin jälkhiin. Hänen kylttyyrin ja profesjuunin maasteritehtäävässä (UiT – Norges arktiske universitet) hän tutkii  n   orjalaistamista ja sen konsekvenssiita ihmisten suhtheisiin piteånsaamelaisessa alassa. ¶
Marit Myrvoll oon Várdobáiki Sámi Musean museminjohtaaja. Hän oon sosiaaliantropoloogi (PhD) ja oon työtely kylttyyrin, identiteetin ja samfynnin perspektiivitten kans, ja lisäksi kylttyyrimuistoin,  kylttyyrihistuuriin  ja uskonolisen uskon hallinan kans. Aijemin Myrvoll oon työtely peruskoulussa, Saametingassa, Riikinantikvaarissa ja tutkiijanna. ¶
Einar Niemi oon vuoesta 2013 alkkain ollu professoori emeritus Tromssan universiteetissa (UiT Norges arktiske universitet). Hän oon opiskellu Oslon universiteetissa (Universitetet i Oslo) ja oon ollu gymnaasin lektori, fylkinkonservaattori Finmarkussa ja amanuensis ja histuuriin professoori UiTissa. Hän oon muun myötä työtely minuriteettipolitikin, etnisiteetin, regiuuni- ja paikalishi  stuurii  n ja tutkimushis  tuurii  n kans. ¶
Anne Julie Semb oon staatintieon professoori, ja nykyisin hän oon institutinjohtaaja Staatintieon institutissa Oslon universiteetissa (Institutt for statsvitenskap ved Universitetet i Oslo). Sembin tutkimusintressit oon muun myötä konfliktit staattiin ja joukkoin välilä, suvereniteetin rajoitukset, nasjunaliteetti, samfynnijäsenyys ja tämän alla alkupöräiskanssoin- ja minuriteetiitten samfynnijäsenyys, ja ihmisoikkeuet. ¶
Liv Inger Somby oon korkkeekoulunlektori ja opettaa sjurnalistikkii, alkupöräiskanssoin sjurnalistikkii ja saamen kieltä saamelaisessa korkkeekoulussa Koutokeinossa (Sámi allaskuvla). Somby oon monen vuosikymmenen   aikana työtely uutissjurnalistina, redaktöörinä ja prosjektinjohtaajanna. Hän oon työtely sekä Norjassa, Ruottissa, Suomessa ja Ryssässä. Somby oon läpivieny ison prosjektin, kovonu vanhemanpuolen saamelaisten vaimoin tähelissii elämänhistuuriita jokka oon olheet tabut. Ko hän oli seittemen vuotta vanhaa, hänen lähätethiin internaattikoulhuun. ¶
Aslak Syse oon oikkeuen ja lain professoori Oslon universiteetissa (Universitetet i Oslo), emeritus vuoesta 2016 alkkain. Vuossiin 1971-1991 välilä Syse oli lääki Finmarkussa, ja hän oon ollu ylilääki psyykkisesti toimirajalisten tervheyen suojelussa (Helsevernet for psykisk utviklingshemmede).  Hän oon ollu Likestillings- og diskrimineringsnemndan ja Institutt for offentlig rettin johtaaja.  Vuoesta 2013 hän oon ollu Norjan jäsen Euroopparaatin kommisjuunissa Commission against Racism and Intolerance. ¶
Ketil Zachariassen oon m  od  ernin hist  uu  riin ensiamanuensis, ja hänelä oon erityinen eesvastaus alkupöräiskansa- ja minuriteettihis  tuur  ista Arkeoloogiin, histuuriin, uskonontieon ja teologiin institutissa Tromssan universiteetissa (Institutt for arkeologi, historie, religionsvitenskap og teologi, UiT – Norges arktiske universitet). Zachariassen oon hänen tutkimuksessa työtely laajasti teemoitten kans mikkä kuuluthaan modernhiin saamen, kväänin ja pohjaisnorjalaisheen histuurhiin. ¶
Visyelli prufiili ¶
Tottuuen ja sovinon kommisjuuni tutkii vääryyksii mitä oon tehty saamelaissii, kväänii ja norjansuomalaissii kohthaan. Näilä kansoila oon lujat käsityötradisjuunit. Looghoon oon nouettu inspirasjuunin palmikkomönsteristä mitä piethään saamen ja kvääninkäsityössä. Tämä mönsteri löyttyy villasjaalissa, krinnaväävimönsterissä, eteläsaamelaisessa ornamentikissa, kväänipuvun linjoissa, tuohikäsityössä ja kutomamönsterissä niin ko Porsangin vantthuissa. Kommisjuunin visyelli prufiili oon saanu inspirasjuunii käsityötradisjuuniista etelästä asti kiini pohjaisheen. ¶
Designelementit:      Palmikkomönsteri visyaliseeraa yhtheenväävätyn yhtheyen. Mönsterin linjat representeerathaan kanssoi mikkä piethään saaha sovinthoon. Net oon palmikoitu yhtheen, kattomatta identiteettii ja tavustaa. ¶
Loogo:      Kommisjuunin loogon oon otettu palmikkomönsterin takapuolelta. Palmikkomönsterin kalvheet ja reijät visyaliseerathaan vääryyen histuuriita mikkä tulhaan näkyvhiin. Ihmisten histuuriit ja histuuriilinen ylinäkymä oon kommisjuunin työn pohja. ¶
Färit:      Pääfärin oon otettu luonosta, mikä oon ollu tärkkee saamelaisile, kvääniile ja norjansuomalaisile. Kasvuila painaminen oon inspirasjuunin kalttii, ja kommisjuunin färin oon otettu sienestä minkä nimi oon kääpä. Kääpä anttaa lilla-färin ko painethaan esimerkiksi villaa. Lilla oon paranuksen färi, ja tämä färi muistelee siitä mitä oon tulossa. Harmaaja-valkkee -färit oon saanheet inspirasjuunin histuuriilisista kuvista mikkä otethiin norjalaistamisen aikana. ¶
Jos sinula oon halu muistela vääryyestä ja persunaalisesta kokemuksesta norjalaisten esivaltoin norjalaistamispolitikin kans, piä tämän kontaktisjeeman: ¶
Kommisjuuni kattoo ette persunaaliset kokemukset ja histuuriit tulhaan näkyvhiin. Privaattipersuunat keilä oon kokemukset mitä het haluthaan jakkaat, saahaan maholisuuen muistela oman histuuriin sen vääryyen ympäri, mitä tehthiin heitä persunaalisesti tahi muita likheissii kohthaan, ja kunka vääryys oon vaikuttannu tahi vaikuttaa heän elämäntilhaan. ¶
Sie saatat ottaat kontaktin suorhaan sekretariaatin kans. Lähätä e-postin tahi ringaa, niin saat neuvoo, informasjuunii ja appuu. ¶
Informasjuuni minkä kirjoitethaan sjeemhaan, tullee olemhaan osa Tottuuen ja sovinon kommisjuunin pohjamateriaalii. Informasjuunin saatethaan pittäät raportiissa ja tutkimuksessa. Sen tähen pyyämä ette lähättääjä anttaa siihen luvan. Muista ette saatama ottaat kontaktii lähättääjän kans ja pyyttäät intervjyyin. ¶
Jaa sinun histuuriin tässä ¶
Kommisjuunin työn aikana SANKS tarjjoo kriisi- ja apupraatit heile, kekkä oon kokenheet norjalaistamista ja vääryyttä. SANKS opastaa aktuellit persuunat etheenkäsin komuunhiin tahi vasitthuun tervheyspalveluksheen. ¶
Tottuuen- ja sovinonkommisjuuni tekkee yhtheistyötä Finnmarkssykehusetin kans SANKSin kautta  (  https://finnmarkssykehuset.no/fag-og-forskning/sanks  ). ¶
SANKS anttaa psykiatriin erikoistervheyspalveluksii ja kylttyyrikompetenttii metesiinifaakilissii neuvoi kommisjuunile sen työn yhtheyessä. ¶
SANKS auttaa persuunii kekkä tarvithaan sen Tottuuen- ja sovinonkommisjuunin työn yhtheyessä. Tämä jällää eriliikaisesti net kekkä oon muistelheet oman histuuriin norjalaistamisesta ja vääryyestä. Tarjous oon ilman maksutta. ¶
Työtä varten oon varattu 2,5 virkkaa SANKSin kautta. Nämät nelje terapeuttii oon Berit Frøydis Svineng Johnsen, Marit Mildrid Utsi, Anne Karin Steffensen ja Reidun Boine, ja lisäksi yksi koordinaattori. ¶
SANKS aikkoo tulla kommisjuunin arransjementhiin myötä niin pitkäle ko käypi laihiin ja kattoot mitä oon ihmisten tarpheet. ¶
Tottuuen- ja sovinonkommisjuunin mööttiissä annethaan informasjuunii SANKSin tarjouksesta. ¶
Ota kontaktin SANKSin kans mobiililla 46 88 11 62 / 46 82 62 89 (arkipäivät kello 08.00 – 15.30) tahi mailila:  sannhetskommisjon@finnmarkssykehuset.no ¶
Alkusanat   ¶
Vadsø museum – Ruija kvenmuseum oon joka vuosi vuotheen 2003 saakka pitäny aktiviteettiviikkoa, Kvääniviikkoa, mikä oon tarjous alan lastentarhoile ja kouluile. Viikola oon joka vuosi ollu erilaisia teemoja, niin ko fisku, maapruuki ja leipomatradisuunia. Viikon tarkotus oon antaa lapsile, jokka oon myötä siinä, kokemuksen museumistä ja samhaan aikhaan lisätä tietoa kväänikulttuurista ja sen merkityksestä lokaalisessa histooriassa. Joka vuosi oon tehty häftin kvääniviikole, ja tämä häfti oon kvääninkielinen lyhytversuuni niistä häfteistä. Prosjektin oon valmistettu Finmarkun fylkkimannin Oppvekst- og Utdanningsavdelingin tuela. ¶
Kväänit oli kansaa mikä monessa paarossa siirtyi Suomesta ja Ruottin Toorniolaksosta Pohjas-Ruijhaan noin vuotheen 1900 asti. Het ja heijän jälkiläiset oon kuttuttu kvääniksi (  ----)  . Iso määrä kväänejä tuli Varenkhiin 1830-1860 välilä. Toela yli 60 % Vesisaaren asukhaista oli kväänejä 1885 väenlaskemisessa. ¶
Omat kväänikylät; niin ko Kallijoki ja Annijoki, kasuthiin ylös. ¶
Kvääni oon monta sattaa vuotta ollu viralinen nimitys mantallissa ja väkilaskemisissa. ¶
Nimityksen käyttö oon ollu ja oon vieläki hankala. Erittäin norjalaistamisaikana mikä alkoi 1800-luvun keskiosassa, kväänisannaa ymmärrethiin negatiiviseksi. Muutamila oon vieläki tämä käsitys, mutta toiset taas ei käsitetä sitä probleemaattiseksi, ja haluthaan sanoa ittensä kvääniksi. Viralisesti nimi oon neutraalinen ja selvä rajotetun joukon, nasunaalisen minoriteetin nimitys. (----) ¶
Mikä oli syy siheen että kväänit tulthiin Varenkhiin? Alat mistä het tulthiin, olthiin kokenheet katovuosia, liika-asutusta ja sottaa. Tämä pani ihmiset siirtymhään. ¶
Mutta hyvät fiskut ja maapruuki- ja työmaholisuuet veethiin kansaa heitä. Paljoila oli kansaa Amerikka pitkälisenä päämääränä ko het menthiin Havlanthiin, Ruijhaan, niin ko het sen sanothiin. Sen lisäksi sinä aikana kansaat muutoinki liikuthiin paljon ja siirythiin paikasta toisheen. Paljon ihmisiä koko Euroopassa siirty niinä aikoina. ¶
Slåtta ¶
Paljon kväänitten ruokatradisuunista oon hävinheet. Upskriftiä oon vaikea löytää, mutta onneksi löytyy usheita jokka vielä muistethaan ruokia mikkä olthiin tavalisia ennen. Finmarkussa oon samat ruvat usheen käytetty saamen, ruijan ja kväänin taloissa. Syy siiheen oon se että kaikila oli samat raaka-ainheet ruvankeittämisessä. ¶
Ruoka oli yksinkertainen ja puhas, ja siinä ei ollu paljon maustetta eli höystää.  Rajotetun säilytysmaholisuuen syystä syöthiinki paljon verestä ruokaa. ¶
Kaikki käytethiin alan luontoa ruvan kokoamisheen. Luonnon marja, liha ja kala oli tärkeä osa ruvasta. Marjoitten kokoaminen, fisku ja jahti oli fasta osa vuosikauen kierron työstä. ¶
hysa = hyyssä  ¶
steinbit = tainari  ¶
laks = lohi  ¶
kveite = pallas  ¶
sei = saita  ¶
skate = merikissa  ¶
nise = nissu  ¶
reke = rääkki  ¶
akkar = ankkurikala, akkari  ¶
sjøstjerne = ristirääppä  ¶
rognkjeks = ronkku  ¶
not = nuotta  ¶
juksa = juksa  ¶
huk/hytt/klepp = hukki; lieppi  ¶
tau = toui  ¶
jolle = jolla  ¶
bask = paaski  ¶
egnebu = syöttöpuura  ¶
ljå= vikaate(t)  ¶
kniv = veitti  ¶
greip = taikko  ¶
såte = (heinä)suova  ¶
hesje = haasi(o)  ¶
badstulime = vihta  ¶
oljehyre = öljyvaatheet  ¶
oljebukser = öljyhousut  ¶
skinnlue = reukka/reuhka  ¶
kommager = kumakit + paulakenkät  ¶
bukse = housut  ¶
ulljakke = villatakki  ¶
katanker = katankit  ¶
salt = suola  ¶
nepe = nauris  ¶
hus = talo  ¶
stabbur = aitta  ¶
telt = teltta  ¶
bunntorv = pohjaturve + lumppiturve  ¶
marja(varpu)turve +pankkiturve  ¶
ris = vaivaisenrisuja  ¶
sau = lammas  ¶
ku = lehmä  ¶
okse = purri/härkä/sonni  ¶
geit = keituri  ¶
høy = heinä  ¶
ost = juusto  ¶
smør = voi  ¶
kjernemelk = kirnupiimä +  ¶
kirnumaito  ¶
surmelk = piimä  ¶
multebær = hilla  ¶
Alkusanat ¶
Vadsø museum – Ruija kvenmuseum oon joka vuosi vuotheen 2003 saakka pitäny aktiviteettiviikkoa, Kvääniviikkoa, mikä oon tarjous alan lastentarhoile ja kouluile.   Viikola oon joka vuosi ollu erilaisia teemoja, niin ko fisku, maapruuki ja leipomatradisuunia.  Viikon tarkotus oon antaa lapsile, jokka oon myötä siinä, kokemuksen museumistä ja samhaan aikhaan lisätä tietoa kväänikulttuurista ja sen merkityksestä lokaalisessa histooriassa.  Joka vuosi oon tehty häftin kvääniviikole, ja tämä häfti oon kvääninkielinen lyhytversuuni niistä häfteistä. ¶
Prosjektin oon valmistettu Finmarkun fylkkimannin Oppvekst- og Utdanningsavdelingin avula/tuela. ¶
Kväänit  Kvener ¶
Kväänit oli kansa mikä monessa paarossa siirtyi Suomesta ja Ruottin Toorniolaksosta Pohjas-Ruijhaan noin vuotheen 1900 asti. ¶
Het ja heijän jälkiläiset oon kuttuttu kvääniksi. ¶
Iso määrä kväänejä tuli Varenkhiin 1830-1860välilä. ¶
Toela yli 60 % Vesisaaren asukhaista oli kväänejä 1885 väenlaskemisessa. ¶
Omija kväänikylijä; niin ko Kallijoki ja Annijoki, kasuthiin ylös. ¶
Kvääni oon monta sattaa vuotta ollu viralinen nimitys mantallissa ja väkilaskemisissa. ¶
Nimityksen käyttö oon ollu ja oon vieläki hankala. ¶
Erittäin norjalaistamisaikana mikä alkoi 1800-luvun keskiosassa, kväänisannaa ymmärrethiin negatiiviseksi. ¶
Muutamila oon vieläki tämä käsitys, mutta toiset taas ei käsitetä sitä probleemaattiseksi, ja haluthaan sanoa ittensä kvääniksi. ¶
Viralisesti nimi oon neutraalinen ja selvä rajotetun joukon, nasunaalisen minoriteetin nimitys. ¶
Mikä oli syy siheen että kväänit tulthiin Varenkhiin? ¶
Alat mistä het tulthiin, olthiin kokenheet katovuosia, liika-asutusta ja sottaa. ¶
Tämä pani ihmiset siirtymhään. ¶
Mutta hyvät fiskut ja maapruuki- ja työmaholisuuet veethiin kans heitä. ¶
Paljoila oli kans Amerikka pitkälisenä päämääränä ko het menthiin Havlanthiin, Ruijhaan, niin ko het sen sanothiin. ¶
Sen lisäksi sinä aikana kansat muutoinki liikuthiin paljon ja siirythiin paikasta toisheen. ¶
Paljon ihmisiä koko Euroopassa siirrythiin niinä aikoina. ¶
Asutus ¶
Fisku oon kauon ollu erittäin tähelinen Finmarkule ja Varengile. ¶
Aina kivikauesta asti saatama nähhä jälkiä siitä että meriressursit oon olheet alan asutuksen tärkeitä lähtheitä. ¶
Varenginvuonosta saattaa pyytää kaikkia niitä tavalisimpia ruokakaloja. ¶
Samhaan laihiin sovithaan alat ympäri vuonoa hyvin maapruukhiin ja asutuksheen. ¶
Fisku ei ole vain antanu ruokaa pöyäle, mutta oon kans ollu tärkeä kauppatavara. Sekä vaihtokauppassa tavaroitten kansa että rahala maksettaissa. ¶
Kiini 15-1600-luvulta oon laivoja Spaaniasta, Saksasta, Itaaliasta, Franskasta, Hollandista, Tanmarkusta ja Ruottista saakka tuonheet tarpheelista tavaraa mitä oon vaihetettu kalhaan, traanhiin ja muihiin tavarhoin. ¶
Ryssälä oli erilainen rooli siinä kaupassa. ¶
Pomoorinkauppa ryssän laivoin kansa oli tärkeä paikkalisväele. ¶
Se alko noin 1740 ja loppu 1917 ryssän revolusuunin jälkhiin. ¶
Mutta oon rapporteerattu että ryssän kauppamiehet triivathiin luvatonta kauppaa Finmarkussa jo 1680-luvulta, ja että joku pomoorikippari seilas Ruijhaan 1930-luvun lopphuun asti. ¶
Pomoorit tuothiin ryssän ruisjauhoa kalan vaihtokaupaksi ja turvathiin/varmistethiin Finmarkule elintärkeää ruokatavaraa katovuosina ja sillon, ko tavaraa etelästä ei tullu,. ¶
Fisku rahalähteenä oon aina ollu epävarma. ¶
Muutamina vuosina elethiin yli määrän, ja toiset vuoet taas olthiin niin huonoja että ei ollu ruokaa kohta ittelekhään. ¶
Sillä oon fiskaripuunasysteemi jo varhain pelannu tärkeää roolia pitkin koko rannikkoa. ¶
Syy siiheen että kväänit 1800-luvula tulthiin asumhaan Varenkhiin ja toishiin paikkhoin Pohjas-Ruijassa, oli heiän hakeminen hyvvää maapruukimaata ja maholisuutta ellää kalasta. ¶
Asutus oon saannu leiman siitä. ¶
Varengissa meilä oon pienkaupungin näköset asutukset, ja kylilä oon osittain sama etnisyys. ¶
Kylitten vieressä oon hyvvää maapruukimaata likelä mertä semmosessa paikasssa, missä oon hyvä nousta ranthaan venheelä . ¶
Venheitä ¶
1800-luvula Nordlanninvene oli se tavalisin vene etelästä Tröndelaagista pohjasheen Finmarkkhuun ja ithään vielä Rysshään asti. ¶
Taitavat ihmiset nähthiin jo kaukaa missä venheen olthiin rakennettu, ja usheen kuka sen oli rakentanu. ¶
Venheenrakentajia löytyi usheissa Varengin kylissä. ¶
Sekä kväänit, ruijalaiset että saamelaiset rakennethiin venheitä. ¶
Suomessa kväänit ei olheet tottunheet ishoon suolasheen merheen, mutta paljot heistä olthiin hyvät käsityöntekijät ja opithiin heti rakentamhaan venheitä Finmarkun fiskule. ¶
Ensimäiset muturivenheet Varenkhiin tulthiin noin 1900-1910-luvula. ¶
Nämät muttuurivenheet olthiin puuvenheitä missä oli muturi ja purje. ¶
Monet panthiin kans muturin vanhoishiin purjevenheishiin tahi nordlanninvenheishiin. ¶
Alussa muturit olthiin niin pienet että oli pakko käyttää purjetta solaarin säästämiseksi. ¶
Se meni monta vuotta ennen ko muturivenheet olthiin voittanheet kilpailun purjevenheittin kansa. ¶
Venheitten uuestikäyttö ¶
Puumateriaali oli tyyris resursi puunköyhässä Varengissa. ¶
Sentähen oli tärkeä käyttää materiaalin hyväksi viimi lopphuun asti. ¶
Pieniä ja isoja venheitä otethiin maale ko net olthiin palvelheet valmhiiksi merelä, ja niitä käytethiin kattoina pienissä taloissa niin ko kajoissa ja lammasnavetoissa. ¶
Toisen mailmansoan jälkhiin, pakkoevakueerinki- ja uuestirakentamisaikana oliki joitaki jokka asuthiin veinheitten alla. ¶
Lopuksi venheen käytethiin poltoksi. ¶
Vielä nykysin näjemä kajoja ja ulkohuonheita mikkä oon tehty vanhoista venheistä muun muassa Annijoessa, Kramppiniemessä , ..... ja Morttiniemessä. ¶
Enimät varenkilaiset olthiin fiskareja, ja enimät heistä triivathiin maapruukia samhaan aikhaan. ¶
Elättämisessä tarvithiin kuitenki kaksi jalkaa. ¶
Harvat omistethiin oman venheen 1800-luvula. ¶
Usheen se oli perhe tai usheita samasta kylästä jokka omistethiin yhen venheen. ¶
Se oli kansa tavalista että kauppamiehet, niin ko Esbensen, omistethiin yhen venheen tai monta venettä, ja het hyyräthiin miehiä. ¶
Fisku Varenginvuonossa oli tavalista. ¶
Täälä oon paljon hyviä fiskumataloita ja kaikila oli omat nimet, sekä kvääniksi että norjaksi. ¶
Mutta muutamat reisathiin kansa kauemmaksi ulos, ja myythiin kallaa muun muuassa Kiiperissä, Vuoreassa tahi Berlevågissa. ¶
Fisku oli miesten työ. ¶
Mutta vaimoihmisilä oli pakko olla koinhoiossa ko miehet olthiin fiskussa, ja työtelä ko kalat olthiin tuotu kothiin. ¶
Ko mies oli fiskussa, vaimola oli pakko hoitaa taloa, lapsia ja elläimiä. ¶
Kläpilä oli pakko auttaa kotityössä, ulkotyössä ja fiskhuun valmistamisessa. ¶
Ennen ko faari lähti merele, heilä oli esimerkiksi pakko olla myötä kaivamassa fieruamatoja syötöksi, ja vielä jälkhiin sitä syöttää liinan. ¶
Ko isä tuli kothiin, heilä oli pakko auttaa kalan- ja kalapäitten kantamisessa ja niitten kuivaamahaan henkaamisessa. ¶
Jos oli vaihtotavaraa, heilä oli pakko kantaa net ylös. ¶
Pojat olthiin myötä fiskussa ko het olthiin 12-13 vuotiset, ja heiltä vaaithiin miehen työn. ¶
Het ei olis saanheet ruokakallaa tahi rahhaa, jos perhe ei olis tehny työtä yhessä. ¶
Maapruuki Varengissa ¶
Varengin asutuksela oon kauvon ollu leimaa siitä että se oon sekotus monesta kansajoukosta. ¶
Ennen ruijalaista asutusta 14-1500- luvula löytyi sesonkimainen saamelaisasutus tällä alala. ¶
Pääresursit mitä käytethiin, oli kala ja muut vuonon raaka-ainheet. ¶
Maapruukia oli vähä, mutta 1600- luvulta met tiämä että sillon oli vähäsen karjanhoitoa. ¶
1800-luvula oli suuri eistys Varengin maapruuissa. ¶
Tämä eistys oon samanaikhanen ko muun muuassa kväänitten asuttuminen. ¶
Kväänit tulthiin rikhailta maapruukitradisuunialoilta, ja heilä oli tietoa ja kokemuksia miitä het käytethiin uusila maisemila. ¶
Ennen ko kväänit tultiin Varenkhiin, alan maapruukia leimas rikas fisku. . ¶
Fisku oli täälä tavalinen pääelatus ja sen vieressä oli vielä vähäsen maapruukia. ¶
Enimät jaksethiin kausittain tienata hyvin fiskusta, ja huonoila aioila het elethiin kauppamiehen lainala. ¶
Kväänitki käytethiin hyväksi sen rikhaan fiskun, mutta lisäksi het satsathiin enämen maapruukhiin että ko heiän ruijalaiset krannit. ¶
Maatyötä ¶
Varengin maa oon karu ja vaatii raivausta ennen ko siitä saapi hyvvää satoa. ¶
Kväänilä jokka tulthiin tälle alale, oli tietoa tästä. ¶
Tämä tuli heile avuksi uusviljelyksessä. ¶
Het sonnitethiin karun maan niin että saathiin isompia satoja, ja het aiathiin pellot ja niityt. ¶
Erittäin 1860-luvula kravitethiin ja kuivatethiin isoja jänkkiä niityiksi. ¶
Sen lisäksi het käytethiin hyväksi ulkoniittyjä talvirehuksi elläimile. ¶
Usheitä ulkoniittyjä raivathiin ja otethiin pruukhiin 1860- ja 70-luvula. ¶
Maata sonnitethiin elläimitten sonnala. ¶
Sen ajethiin kentile ja hajotethiin ko lumi oli sulannu . ¶
Net, joila oli hevonen, ajethiin sonnan kärrön tahi reen puukassassa ja hajotethiin sen siitä. ¶
Toiset hääythiin itte vettää kärröt ja hajottaa sen käsivoimin. ¶
Teppu ja taara oli kans paljon käytetty sonnaksi, ¶
ja erittäin niile kentile mikkä olthiin likelä fieruaa. ¶
Muutamina vuosina fieruassa saatto olla paljon teppua ja taaraa mitä tuuli oli tuonnu ranthaan. ¶
Kväänitten joukossa oli paljon hyviä käsityöntekijöitä. ¶
Ei ollu tavalista ostaa niitä työkaluja ja apuneuvoja mitä tarvithiin. ¶
Usheimat laitethiin itte työkaluja, tahi tilathiin niita paikaliselta työkaluntekijältä. ¶
Mitä het viljelthiin? ¶
Iso osa maatyöstä meni rehunhakemisheen elläimile. ¶
Vasta 1840-luvula alkoputaatin kylväminen Vesisaaressa. ¶
Vähitellen putaatin ja toisten juureksittenki niin ko naurhiin kylväminen tuli tavaliseksi. Yksinkertasesti sanottuna kväänit kylväthiin ja korjathiin enämen putaattia ko ruijalaiset. Muutammat freistathiin kansa viljelä jyvvää, niin ko het olthiin pruukanheet kotipaikoila, mutta Varengin kliimaa ei oltu sovitettu jyvän pitkhään kypsymisaikhaan. ¶
Ulkokenttäresursit ¶
Ulkokenttäresursit olthiin tarpheeliset enimile perheile; ¶
sekä niityiksi, marjankokkoomisheen, polttopuuksi, fiskuksi ja jahiksi. ¶
Täältä saathiin sekä rehua elläimile, tarpheelista ruokarasuunia pitkäksi talveksi että rahhaa marjoista, kalasta ja riistasta mitä net myythiin. ¶
Niitty ¶
Net isot jänkkäalat olthiin tärkeitä niittyjä. ¶
Jänkkäheinä oli tarpheelinen että pärjäthiin yli talven. ¶
Kankeaa heinää keitethiin hauepaassa kalamolon kansa, ja siitä tuli ravintorikasta ruokaa elläimile. ¶
Jänkkäniitty alko augustikuun alkupuolela. ¶
Sillon oli kyläniityt ja muut kylätyöt lopetettu. ¶
Työ saattoi piisata muutamasta päivästä noin kuukautheen, kysymys säästä ja siitä kunka paljon heinää tarttethiin. ¶
Ko miesihmiset olthiin niittänheet heinän, sitte kläpit ja vaimoihmiset haravoithiin sen kokhoon. ¶
Heinän kuivatethiin suoraa maassa tahi sen haasithiin. ¶
Ko se oli kuiva, sen panthiin saurhaan. ¶
Heinän säilytethiin näin loppusykshyyn tahi alkutalvheen saakka. ¶
Silloin sen nouethiin alas hevosela ja reelä tahi veethiin alas kelkala. ¶
Hilla ¶
Hillankokoaminen oli tähelinen aktiviteetti kesälä ja syksylä. ¶
Hillan myyminen oli tärkeä lisätulo monile. ¶
Kaikila oli pakko olla myötä jänkäle/jänkkhään. ¶
Koko perhe lähti liikheele, ja usheen se oli kesän mukavin tapahtuma. ¶
Joka perheelä oli omat jänkät mihin het menthiin. ¶
Monet menthiin kauas vaarhaan kokoamhaan hilloja. ¶
Sielä het saatethiin olla viikottain. ¶
Liisäksi koothiin kans mustikkaa ja puolaa. ¶
Kaarnheita het ei tavalisesti koonheet, mutta het syöthiin sitä ko olthiin ulkona. ¶
Turve ¶
Harvassa talossa oli virtalämmitystä ennen ko jälkhiin 2. mailmansottaa. ¶
Kaikila oli pakko polttaa uunissa tuvitten lämmittämisen ja ruvan keittämisen tähen. ¶
Sentähen ko Varenki oon puuköyhä ala, käytethiin turvetta poltoksi. ¶
Turpheenotto kesti Juhanneksen aijasta pari viikkoa kessää pitkin. ¶
Tähän työhönki osalistui koko perhe. ¶
Erilaisia turvetyyppiä löytyi. ¶
Marjaturve oli se tavalisin mitä otethiin ensisti. ¶
Sen oli helpoin ottaa, mutta se lämmitti huonoimin, ja sitä tartti enämen ko pohjaturvetta. ¶
Pohjaturpheen pistäminen levis aijan pääle, ja erittäin virkamiesten painostuksen kautta, sillä se laaja marjaturpheen käyttö uhkas pilata usheitä jänkkiä. ¶
Riekkipuita ja risuja  Muitaki resurseja otethiin käytthöön poltoksi. ¶
Riekkipuut olthiin enimitten puurankoja ja tukkia. ¶
Jos näitä halus käyttää polttopuuksi, niitä häätyi sahata, halkoa ja kuivattaa pitkän aijan. ¶
Sen lisäksi niissä oli paljon suolaa, ja se söi rautauunia. ¶
Puuta kattothiin kuitenki tyyrhiiksi puutavaraksi kaikissa rakennushommissa, ja erittäin aian tolpiksi/seiphäiksi. ¶
Pieniä riekkipuita/ajopuita koothiin läjhiin fieruassa. ¶
Jos fluumoolin ylipuolela löytyi puita mikkä olthiin läjissä, ja millä oli lyhytpuoli merheen päin, se merkitti sitä että muutampi oli koonnu net yhtheen, ja että hän aikoi tulla noutamhaan niitä jälkhiin. ¶
Niitä puita ei pitäny ottaa. ¶
Näilä puunköyhilä aloila oli tavalista koota risuja, erikoisesti vaivaisenrisuja poltoksi. ¶
Risut siothiin ishoin kimphuin valmhiiksi käythöön. ¶
Niitä sanothiin kerpuiksi, ja niitä käytethiin polttona saunassa ja paakariuunissa mihiin turve ei sopinu. ¶
Risua sanothiin vanhaastaan ”krampiksi”. ¶
Se vanhaa merkitys löytyy paikannimissä, esimerkiksi Krampenes. ¶
Virkamiehet olthiin kovin vasthaan sitä että risua käytethiin poltoksi, sillä risu sito sen ohukaisen ruokamullan ja esti maan kuivaamista ja murentuamista ennen kylväämistä. ¶
Asuminen vaarassa ¶
Niityn ja hillan kokoamisaikana usheimat asuthiin vaarassa. ¶
Välisti het käythiin muutaman kerran kylässäki. ¶
Turpheenotto tapahtu tavalisesti niin likelä kotoa että joka päivä kävelthiin eestakasin. ¶
Vaarassa het asuthiin kammissa tahi teltassa. ¶
Ruvan mikä piti olla myötä vaarhaan, het olthiin jo valmisteltu kauvon etukätheen. ¶
Turskan, saian ja lohen pyyethiin ja suolathiin tynnyreihiin. ¶
Lisäksi het saatethiin pyytää tammukkaa ko olthiin vaarassa. ¶
Kotileivottua leipää het otethiin myötä. ¶
Kaurapuuroa tahi velliä het keitethiin aamuruvaksi. ¶
Puurhoon kuului maitoa. ¶
Heilä saattoi kansa olla piimää myötä. ¶
Tämä oon hera mikä jääpi ko  päälispiimä  oon kirnuttu voiksi. ¶
Sen laskethiin pytthyin, ja se hapantui hyväksi piimäksi. ¶
Ko sen piti jua, siihen usheen sekotethiin vähäsen vettä. ¶
Net joila oli lehmä, saatethiin ottaa sen myötä vaarhaan. ¶
Sitte heilä oli varma veres maito töihiin. ¶
Sen lisäksi heilä häätyi olla voita, kryyniä, kaffia ja suolaa. ¶
Ruvan säilytethiin kuivana säkissä ja kassoissa. ¶
Vereksen ruvan panthiin kalvheishiin paikhoin tahi ojhaan. ¶
Iso rautapata oli myötä ruvanlaittamisheen. ¶
Sen kantaminen oli usheen lasten homma. ¶
Kaikila oli oma osa kuormasta sillä se oli paljon ruokaa mitä piti olla myötä vaarhaan. ¶
Tie saatto tulla pitkäksi ja raskhaaksi pienimmile (lapsile). ¶
Vaatheita ¶
Ko lähethiin ulkokentile niittämhään ja marjoja kokoamhaan, oli tärkeä ette vaatheet olthiin hyvät. ¶
Seisominen jänkässä saatto oli kylmä kokemus. ¶
Enimet vaatheet ja kengät neulothiin kotona. ¶
Paljoila oli lamphaita ja sentähen het saatethiin kartata ja kehrätä villaa kangasta ja vaatetta varten. ¶
Oli kans maholista vanuttaa villan, esimerkiksi katangiksi. ¶
Muutamat olthiin kans hyvät vuota- eli paulakengän tekijät. ¶
Niissä käytethiin kenkäheinää niin ette jalat pysyttäis lämpimänä. ¶
Tyttärilä ja raavhaila vaimoihmisilä oli usheen hame, villapaita, villatakki, villasukat ja kuovat työvaatheina. ¶
Miesihmiset ja pojat käytethiin takkia ja housuja mikkä oli tehty villakankhaasta tahi tungerista. ¶
Vaatheet ja kengät olthiin tavalisesti perintöä lasten/kläpitten välissä. ¶
Ko jotaki oli lopphuun kulunnu, siitä neulothiin jotaki muuta tahi sen käytethiin matonkutomisheen, traasuiksi ja muihiin semmoshiin. ¶
Talo ja koti ¶
Varengissa oli tapa rakentaa talon, navetan ja tallin yhtheen. ¶
Tämän talotyypin sanothaan Varengintaloksi. ¶
Usheita selityksiä oon annettu tälle rakentamistavale. ¶
Tämä oon ollu tradisunaalinen rakentamistapa yli melkeen koko Pohjaskalotin alan , ja se oon oletettavasti sopeutuminen pohjasheen kovhaan kliimhaan. ¶
Se saatto olla monheen laihiin vaikea olla fiskaripuunana arktisilla aloila, missä tuulee ja oon kylmä. ¶
Ko talo ja navetta oli rakenettu yhtheen, niin ei ollu tarvetta mennä ulos ko lähti navethaan. ¶
Sillä ko talo ja navetta oli rakennettu yhtheen, puhistamisen kansa hääty olla nuuka. ¶
Navetan skuurathiin monta kertaa viikossa, ja paljoila oli mattoja navetaneteisessä minkä pesthiin joka päivä sillon ko lehmät olthiin ulkona. ¶
Kevväälä pesthiin koko navetan. ¶
Se oli tavalista että navetassa oli 1-3 lehmää ja muutampi lammas. ¶
Talvela net seisothiin sisälä, mutta varhasesta kevväästä sykshyyn saakka lehmät ja lamphaat laskethiin ulos nykimhään. ¶
Lehmät otethiin illala navethaan lypsyle. ¶
Maitoa juothiin vereksenä, siitä tehthiin juustoa, pimää, fiiliä ja kirnuthiin voita. ¶
Jotaki maitoa myythiin kans Kirkkoniemen meijerhiin tahi kaupungin kaupphoin. ¶
Lamphaita heilä oli villaa varten, mutta syksylä niitä slaktathiinki. ¶
Villan kartathiin, kehräthiin, vanutethiin ja vääväthiin vaatheiksi ja kampheiksi perheele. ¶
Muutamat tehthiin tavaraa myynninki vuoksi. ¶
Muutamila oli navatassa oma uuni ja ”köökki” missä keitethiin ruokaa/hauepattaa elläimile. ¶
Toiset taas keitethiin sitä köökissä. ¶
Tämä oli usheen lasten, erittäin tyttäritten työ. ¶
Het keitethiin jänkkäheinää tepun ja taaran ja kalamolon seassa, ja sillä ruokithiin elläimiä talvela. ¶
Ei kaikila ollu tallia ja hevosta. ¶
Hevosela veltathiin tahi ajethiin heinää, sontaa, turvetta ja muuta tavaraa. ¶
Joila oli hevonen, het saatethiin kansa vaihettaa palveluksia. ¶
Esimerkiksi heinänajaminen toisile saatto tua palkaksi vähäsen heinää. ¶
Sauna ¶
Ei kaikissa taloissakhaan ollu saunaa. ¶
Yhessä krannikunnassa tahi kylässä oli yksi tahi usheita saunoja joita kaikki käytethiin. ¶
Niitä lämmitethiin joka toinen lauantai. ¶
Sillon kaikki tulthiin sinne saunomhaan, vaimot ja miehet joukottain. ¶
Paljoila oli vihta eli vasta myötä. ¶
Saunan lämmitethiin vuorotellen. ¶
Ruokatradisuunia ¶
Paljon kväänitten ruokatradisuunista oon hävinheet. ¶
Upskriftiä oon vaikea löytää, mutta onneksi löytyy usheita jokka vielä muistethaan ruokia mikkä olthiin tavalisia ennen. ¶
Finmarkussa oon samat ruvat usheen käytetty saamen, ruijan ja kväänin taloissa. ¶
Syy siiheen oon se että kaikila oli samat raaka-ainheet ruvankeittämisessä. ¶
Ruoka oli yksinkertainen ja puhas, ja siinä ei ollu paljon maustetta eli höystää. ¶
Rajotetun säilytysmaholisuuen syystä syöthiinki paljon verestä ruokaa. ¶
Kaikki käytethiin alan luontoa ruvan kokoamisheen. ¶
Luonnon marja, liha ja kala oli tärkeä osa ruvasta. ¶
Marjoitten kokoaminen, fisku ja jahti oli osa vuosikauen kierron fasta työstä. ¶
hysa = hyyssä ¶
steinbit = tainari ¶
laks = lohi ¶
kveite = pallas ¶
sei = saita ¶
skate = merikissa ¶
nise = nissu ¶
reke = rääkki ¶
akkar = ankkurikala, akkari ¶
sjøstjerne = ristirääppä ¶
rognkjeks = ronkku ¶
not = nuotta ¶
juksa = juksa ¶
huk/hytt/klepp = hukki; lieppi ¶
tau = toui ¶
jolle = jolla ¶
bask = paaski ¶
egnebu = syöttöpuura ¶
ljå= vikaate(t) ¶
kniv = veitti ¶
greip = taikko ¶
såte = (heinä)suova ¶
hesje = haasi(o) ¶
badstulime = vihta ¶
oljehyre = öljyvaatheet ¶
oljebukser = öljyhousut ¶
skinnlue = reukka/reuhka ¶
kommager = kumakit + paulakenkät ¶
bukse = housut ¶
ulljakke = villatakki ¶
katanker = katankit ¶
salt = suola ¶
nepe = nauris ¶
hus = talo ¶
stabbur = aitta ¶
telt = teltta ¶
bunntorv = pohjaturve + lumppiturve ¶
marja(varpu)turve +pankkiturve ¶
ris = vaivaisenrisuja ¶
sau = lammas ¶
ku = lehmä ¶
okse = purri/härkä/sonni ¶
geit = keituri ¶
høy = heinä ¶
ost = juusto ¶
smør = voi ¶
kjernemelk = kirnupiimä + ¶
kirnumaito ¶
surmelk = piimä ¶
multebær = hilla ¶
Niin ko tästä näyttelystä huomaa, paljon aikkaa ja rahhaa satsathaan kiljuhanhin pelastamisheen häävviimästä. Monet tulhaan piian kysymhään: ”Miksi? Mitä se tekkee jos yksi kategoori hävvii?”  ¶
Tässä freistaama vastata näihiin kysymykshiin, mutta ensisti kattoskelema pikkusen mitä ”biolooginen monikertaisuus” merkittee.  ¶
Biolooginen monikertaisuus, tahi biodiversiteetti, oon yksinkertaisesti sanottuna ”kaikki mikkä elethään”. Tähään kuuluthaan kaikki variasuunit luonnontyypiistä, elävistä, kasviista ja mailman muista elämänhaamuista.  ¶
Bioloogisen monikertaisuuðen jaethaan tavalisesti kolmheen tashaan: geneettisheen monikertaisuutheen, kategoorisheen monikertaisuutheen ja ekosysteemisheen monikertaisuutheen.  ¶
Yhðen kategoorin indiviidilä oon erilaiset perintömateriaalit. Tästä variasuunista lähtee sekä näkkyyvii ette ei-näkkyyvii erroi indiviidiissä. Geneettinen variasuuni anttaa esim. ihmisile erilaissii ihon-, silmän- ja hyksen färrii. Ei-näkkyyvii jälkkii variasuunista oon esim. erilainen lokkaantumatoleransi ja tauttiin vastustusvoima.  ¶
Geneettinen monikertaisuus oon kategooriin elämänassuransi. Se anttaa kategooriile mahðolisuuðen yhtäläistyyt erilaishiin elämän vaatimukshiin. Ko miljöö muuttuu, sillon muutammiila indiviidiilä oon parempi mahðolisuus säilyyt ette ko toisilä. Näilä oon mahðolisuus säilyttäät kategoorin. Kategoori millä oon pieni geneettinen variasuuni, haavoittuu helposti ko miljöö muuttuu.  ¶
Tulevaisuuðessa geneettinen monikertaisuus ja yhtäläistyminen uushiin miljöihiin oon uussiin kategooriin eðistyspohja.  ¶
Kategoorimonikertaisuus kuvvaa kunka monta kategoorii löyttyy yhðelä alala. Met emmä varmasti tieðä kunka monta kategoorii jakkaa mailman meiðän kansa. Tieðet oon registreerannu ja nimittäny nuoin 1,4 miljoonaa kategoorii, mutta tämä oon vain osa koko kategoorimonikertaisuuðesta. kategoorimäärä meiðän planeetala löyttyy jossaki paikkaa 5 ja 80 miljoonan välilä.  ¶
Suurin kategoorimonikertaisuus löyttyy trooppisila aloila. Trooppishiin saðetmetthiin kuuluu vain 7% mailman maa-areaalista, mutta sentähðen ellää yli puolen kaikista tunnetuista kategooriistä näissä mettissä.  ¶
Verrattuna tähään Ruijassa oon vähä kategoorii. Met tunnema siinä 33000 kategoorii maanrajan sisäpuolela. Vieläki meiltä vailuu paljon tiettoo Ruijan kategoorimonikertaisuuðesta, esimerkiksi luulema ette täältä löyttyy siinä 7000 insektikategoorii, miitä ei ole registeeraattu.  ¶
Piian se oikkee kategoorimäärä Ruijassa oon likemmälä 60000?  ¶
Vuona 2006 Norske Artsdatabanken/Ruijan Kategooridaataapankko teki listan Ruijan uhatuista kategooriista. Kokonhaansa 18482 kategoorii tarkastelthiin, ja 3886 kategoorii joutui punasele listale. Puoli näistä kategooriistä kuuluu mettämiljöihiin, ja niitä olettaavasti uusi mettäpruuki uhkaa.  ¶
Erilaiset luonnonkategoorit oon erilaisten ellääviin, kasviin ja muitten organismiin elämänpaikat. Luonnonkategoorin ja siiheen kuuluuva organismiyhtheiskunta kuttuthaan ekosysteemiksi. Järvet, mettät, lintupahðat, merirannat ja märiköt oon esimerkkii erilaisista ekosysteemiistä.  ¶
Ruijassa meilä oon epätavalinen iso luonnontyyppiin monikertaisuus. Se lähtee siitä ette meilä oon paljon vaaroi, matka pohjasesta etelhään oon pitke, ja maan- ja vaaranpohjissa oon iso variasuuni. Paljon Ruijan luonnonkategooriista oon muutoin harvinaiset muuvala Euroopassa. Kysymyksessä oon erikoisesti arktiset luonnonkategoorit. Ruijassa löyttyy kansa koskettommii alloi mikkä oon melkkein kokonhaansa hävinheet muista Euroopan maista, esim. märiköt.  ¶
Muuvala mailmassa oon ikuisen jään ja lumen alla alloi, mikkä oon yhtä kaukana pohjasessa ko Pohjas-Ruija. Kiitoksii olkhoon Golfivirrale ette meilä Pohjas-Ruijassa oon niin siunattu rikas elläävä- ja kasvielämä.  ¶
Koko Skandinaavia oli jään alla viimi jääkauðen aikana. Ennimmet tyypit mikkä löyðythään tääpänä täälä, oon tulheet tänne jälkhiin jään sullaamista eli viimisten 10000 vuoðen aikana. Juuri muutampi harva tyyppi oon saattanu säilyyt jääkauðen lumittomitten vaaranlakkiin päälä.  ¶
Vaikka Pohjas-Ruijan kasvi- ja ellääväyhtheiskunnat oon nuoret ja kliima oon kova, se kuitenki sisälttää huomattaavan bioloogisen monikertaisuuðen internasunaalisessa perspektiivissäki.  ¶
Ei se ole se iso tyyppimäärä mikä oon Pohjas-Ruijan bioloogisen monikertaisuuðen leima. Tyyppimäärä oon relatiivisesti pieni, mutta sen sijhaan monela tyypiilä oon iso lukumäärä. Se mikä leimaa pohjasen luonnon niin erikoisesti, oon luonnontyyppiin erilaisuus ja aitous. Tässä met halluuma näyttäät vain muutamman esimerkin meiðän luonnonrikhaasta maanosasta.  ¶
Monet Euroopan tärkkeimmiistä lohijovista oon Pohjas-Ruijassa. Taananjoki oon se joki mailmassa mikä tuottaa enniimitten Atlantterinmeren lohta. Lohenpyytö oon ollu tärkkee maanosan asutusmallile. Lohenpyytäminen jovissa ja meressä oon antanu, ja anttaa, merkittäävän rahantulon. Sporttikalastaajat koko Ruijasta ja monet ulkomaalaiset vajelethaan niin ko pilgrimmit joka vuosi Pohjas-Ruijhaan haastamhaan fiskulykkyy meiðän jovista.  ¶
Kaikila lohijovila oon oma paikalinen kanta, mikä oon luontunu oman joven miljööhöön. Tämä luontuminen oon tapattunu niin ette niinen parhaimmitten luontunheitten indiviidiin perintömateriaali säilyy. Isoissa jovissa saattaa olla monta eri kanttaa mikkä oon luontunheet sivujokkiin miljöihiin. Nämät eri kannat oon uniikit geneettiset ressursit. ¶
Valitettaavasti lohikannat oon uhattu monelta erilaiselta puolelta. Tärkkeimmät Pohjas-Ruijan lohikanttoin uhat oon Gyrodactylus ja pajenheitten kylvälohhiin ”geneettinen lokkaantuminen”. Vesikönreguleeraukset oon antanheet lohele negatiivissii konsekvenssii muutammissa jovissa, esim. Alattionjovessa.  ¶
Gyrodactylus saattaa lyhykäisessä aijassa tappaat kaikki lohen penikät yhðestä vesiköstä. Parasitti oon jo hyökänny lohikanttoi vasthaan Nordlandissa ja Tromssassa, mutta ei ole vielä tullu Finmarkkhuun. Ei löyðy yhthään metoodii mikä saattaa hävittäät parasitin isosta vesiköstä. Pajenheet kylväkalat saatethaan kutteet villilohen kansa.Tämä kuteminen saattaa ”pyhkkiit pois” villilohen perintömateriaalit ja muuttaat lohikannan sopeutumiskyvyn kehnomaksi.  ¶
Pohjas-Ruijan lintuvaarat annethaan majapaikkaa Euroopan issoimiile merilintukolooniile. Tavalisimmat lintuvaaroitten tyypit oon krykki, lunni, kiisla, polaarikiisla , alkka, xxxxxxx ja skarffa. Nämät linnut nouðethaan kaikki ravinnot merestä ja tulhaan vain maale pesimhään. Kalakanttoin muutokset vaikutethaan helposti merilinthuin, ja nämät muutokset oon epäsuora konsekvensi meiðän fiskuista. Monet näistä oon kovin vähenheet viimi vuosikymmenina sillä ko silli- ja lottakannat oon sortunheet. Siinä mikä oli Ruijan manterheen issoin lomvi/kiislakolooni, Jälmesöiä, pessii vain 1% niistä mikkä pesithiin ennen sortumista. Vaikka kalakanta oon noussu, ei uskota sitä ette lomvilintu tulis takasin niile aukkeemile vaaran hyllyile. Se nykynen paljota isompi merikokkokanta oon liian iso kiusa kiislale .  ¶
Polaarikiisla Polarlomvi ¶
8. Uniikit märiköt Unike våtmarker  ¶
Märikkö oon sana mihiin kuuluthaan jänkät, matalat lantot ja järvet, matalat mukat ja lahðet, jovensuut ja rantakentät. Näitä luonnontyyppii meilä oon paljon Pohjas-Ruijassa, täälä oon muutammat Euroopan tärkkeimmiistä märiköistä. Toisissa paikkoi Eurooppaa märiköissä oon ollu paljon negatiivista muutosta jälkhiin toista mailmansottaa, niin ette tämä luonnontyyppi oon nyt harva.  ¶
Märiköissä löyttyy usheen erittäin erikoissii kasvisysteemii. Sen lisäksi net oon usheitten linttuin eldoraado. Sielä oon kasvitten intensiivinen itäminen ja insektiin hautominen. Finmarkun tunturitten jänkkäalat oon valtakunnan tärkeimppii pesimäpaikkoi märikkölinnuile, esim. kiljuhanhile. Jovensuut ja rantakentät oon tärkkeitä pesimis- ja leppämispaikkoi siirtolinnuile.  ¶
Valitettaavasti oon monet märiköt hävviimässä meiðän maanosastaki. Moottoriajoneuvot jänkkäpaikoissa jätethään syvvii jälkkii maahaan. Jäljet ojitethaan veðet, ja veðenkorkkeus muuttuu. Se iso poromäärä Finmarkuntunturissa jättää kans issoi polkuhaavoi märikkhöin. Polvut ojitethaan märiköt. Rakentaminen ja lokkaantuminen uhkaa muutammissa paikoissa rantakenttii ja jovensuita.  ¶
Pohjos-Ruijassa löyttyy vieläki elläintyyppii mikkä oon harvinaiset, tahi oon hävinheet muuvalta mailmassa. Tässä näjemä esimerkkii niistä.  ¶
Siippiinväli oon kiini 2,6 m, ja sentähðen merikokko oon issoin, ja piian kaikkiin majesteetisin, lintu Ruijan luonnossa. Ennen tätä merikokko löytyi melkkeen yli koko Euroopan, mutta kova jahti ja lokkaantuminen oon hävittäny kategoorin enniimistä mailmanosan paikoista. Yli puolen Euroopan merikokkokannasta löyttyy nyt Ruijassa. Ruijassa pessii 3400-4000 parrii, ja ¾ niistä Pohjas-Ruijassa. Ruijan merikokkokannan penikköitä oon eksporteerattu Skottlandhiin, ja sielä oon ollu mahðolista etableerata merikokon alhoin miistä sen ennen oon hävitetty.  ¶
Ko enniimet siirtolinnut talvela jätethään Pohjas-Ruijan hakemhaan lämpimmämppii alloi, löyttyy kans linttui mikkä tulhaan maanoshaan talveksi. Nämät kategoorit pesithään aloissa missä oon ekstreeminen talvikliima, ja täältä het löyðethään talvielämhään soppiivat olot. Esimerkki tämmäsestä kategoorista oon stellersuorsa mikä tullee Varenginvuonole joka vuosi talveksi isossa määrässä. Melkkeen kolmasosa euroopan stellersuorsakannasta ollee yli talven tällä vuonola. Ei misshään Euroopassa ole niin iso määrä stellersuorssii ko Varenginvuonola. Muutammiina talvina nävythään isot stellersuorsatokat mikkä olhaan talven Tromssanki rannikoila.  ¶
Saukko oli tavalinen järviin ja vesikköin elävä melkkeen koko Euroopassa 1900-luvun alkhuun saakka. Etelä-Ruijassa ja muuton Euroopassaki saukko oon kohta kaðonnu. Luulttaavasti syy siheen oon se ette elämänolot oon hävitetty ja miljöömyrkkymäärä oon noussu. Täälä Pohjas-Ruijassa saukko vieläki löyttyy isoissa määrissä.  ¶
Ruijan ainut permanentti karhuukanta löyttyy Paatsjoenlaksossa Finmarkussa. Tämä oon yhtheinen kanta krannimaitten Suomen ja Ryssän kansa. Muuton Ruijan karhuukannassa löyttyy enniimmitten vajeluskoirhaita mikkä tulhaan krannimaista, mutta Paatsjoela löyttyy kans naaraskarhuita ja peniköitä. Sentähðen Etelä-Varenkhiin oon laitettu yðinalan karhuile. Tällä alala haluthaan säilyttäät kestäävän karhuukannan tulleevaisuuðessa.  ¶
Pohjas-Ruijan kasvilisuus oon erittäin erikoinen, ja se herättää internasunaalista huomiota. Enniimet kasvit täälä kasuthaan heiðän levviimisalan syrjälä. Paljoile kasviile oon tämä heiðän pohjasin kasumapaikka, mutta löyttyy kans joitaki selvästi arktissii kasvityyppii joila oon heiðän eteläisin levviimispaikka täälä meilä. Muutammiila näilä kasviila täälä meilä oon heiðän päälevviiminen iðässä, Sibirin taigala. Näile kasviile Pohjas-Ruija oon heiðän läntisin syrjä.  ¶
Tämä erilaisten kliimasooniin kasvitten sekkaantuminen luopi epätavalissii kasviyhtheiskunttii. Toinen Pohjas-Ruijan kasvilisuuðen erikoismerkki oon se ette monet kasvit mikkä kauempana etelässä laskethaan tunturikasviiksi, täälä kasuthaan merenrannassa.  ¶
Muutammiila harvoila kasviila täälä oon vain yksi tahi kaksi kassuumispaikkaa meiðän maassa, ja niitä räknäthään uhatuiksi tahi kovin loukkaantuviksi. Esimerkkii siitä oon maasimjelt , (oxytropis deflexa) polarflokk/karvasinilalva 'Bilbo' (polemonium boreale) ja purppurakarsi (Braya purpurascens).  ¶
Nordlandin sanothaan usheen Ruijan ”orkkideefylkiksi”. Monet orkkideekategoorit vaađithaan kalkkirikasta maata. Semmosta maatyyppii löyttyy harvoin muuvala maassa, mutta Nordlandissa se oon tavalista. Tromssan fylkissä ja Finmarkussaki löyttyy harvinaisten orkkideitten kassuumapaikkoi.  ¶
Jänkkävilla Duskmyrull (Eriophorum angustifolium) ¶
Tunturitervakukka/Pikkutervakko Fjelltjæreblomst (Lychnis alpina) ¶
Verrattuna muihiin Euroopan oshiin asutus Pohjas-Ruijassa oon harva. Vaikka ihmiset täälä kaikkhiin aikhoin oon elänheet luonnossa ja luonnosta, het oon kuitenki elänheet niin ette luonto oon säilyny melkkeen alkupöräisenä. Viimi aikoina luonnonkäyttö oon tullu intensiivisemmäksi, ja jäljet ihmisten aktiviteetiista oon selvemmät ja laajemmat. Onneksi meiðän luonnossa oon vielä isot puhthaat/koskettamattomat osat, miitä muuvala meiðän mailmanosassa knapisti löyttyy. Pohjasruijalainen saapi olla ylppee näistä puhthaista/koskettamattomiista paikoista. Samhaan aikhaan met olema kovin vastuuliset tämän luonnon oikkeesta hoiðosta.  ¶
Figuuri näyttää niitä paikkoi (vihrinen färi) mistä oon yli 5 km likkiimphään tieheen, rautatieheen, rakennethuun paikkhaan tahi vesikön rakentamispaikkhoin vuosina 1900, 1940, 1980 ja 1994. Met näjemä selvästi ette issoimet puhthaat/koskemattomat paikat oon Pohjas-Ruijassa, erityisesti Finmarkussa. Paljot elläinkategoorit liitythään näihiin korvennäköishiin paikkhoin, ja kiljuhanhi oon yksi niistä. Näilä isoila puhthaila/koskettomiila paikola oon iso vapaa-aijan ja luonnonkokemuksen arvo.  ¶
Ruijan issoin outa mikä vielä oon olemassa, löyttyy Paatsjoven laksossa Finmarkussa. Isot osat tästä mettästä oon suojeltu Yli Paatsjoven nasunaaliparkissa. Tässä nasunaaliparkissa löyttyy itäissii elläin- ja kasvikategoorii mikkä oon harvinaiset tahi ei löyðytä muuvala maassa.  ¶
12. Miksi met piðämä perustaat tästä? Hvorfor skal vi bry oss?  ¶
Mailman histooriassa ihmiset ja melkkeen kaikki maapallon kategoorit oon relatiivisesti ”nuoret kategoorit”. 99,9 % niistä kategooriista mikkä koskhaan oon elänheet maapallola, oon jo hävinheet. Kategooriin hävviiminen ja uussiin kategooriin eðistyminen oon jatkuuva ja luonnon normaalinen prosessi.  ¶
Mutta ko hävittäminen/hävviiminen oon normaalista luonnossa, miksi met sitte piðämä perustaat luonnon kategooriin säilyttämisestä?  ¶
Se luonnolinen hävviimisprosessi tullee miljöönmuutoksista, kategooriin keskivälisestä kilppailusta ja luonnonkatastroofiista.  ¶
Luonnon hävviimisen vastikkainen prosessi oon taas ihmisten luoma kategooriin hävittäminen, mikä lähtee suunniteluista vaaliista. Ihmiskansa oon vastuulinen siitä hävittämisestä mikä tapattuu tänä päivänä, ja semmosela isola vauhđila mitä mailma ei koskhaan ennen ole kokenu.  ¶
Joka päivä hävitethään siinä 50 - 200 kategoorii. 5 - 10 näistä oon issomppii kategoorii, ja rästi oon ”pikkumattoi” ja mikro-organismii. Jos tämä eðistys saapi jatkuut, niin yli puolet mailman kategooriistä saattaa olla poissa 50 - 100 vuoðen päästä. Hävittäminen oon iänkaikkista. Nämät kasvit oon iänkaikkisesti hävinheet meiðän maapallolta, ja eikä niitä saata uuðesti luoða.  ¶
Ruijassa met emmä ole vielä kokenheet ette iso kategoorimäärä oon hävinny. Meilä oon kuitenki iso syy pölätä Ruijan bioloogisen monikertaisuuðen hävitystä.  ¶
Kiini 3886 kategoorii oon Norsk Artsdatabankenin uhattuin kategooriin listala minkä annethiin ulos 2006. Puolet niistä kuuluu mettämiljöihiin, miitä moderni mettäpruuki uhkaa.  ¶
Oon paljon syitä siiheen ette bioloogisen monikertaisuuðen uhan häyttyy vähenttäät. Seuraavassa met kattoskelema muutammiita niitä tärkkeimppii syitä.  ¶
Ensi ihmiset Pohjas-Ruijhaan tulthiin nuoin 10000 vuotta aikkaa. Jää oli sillon poissa saarista ja rannikoilta. Nämät ihmiset vajelethiin piian porotokkiin pörässä näihiin jäättömhiin paikkhoin. Kaivaukset näytethään ette nämat kivikauðen ihmiset oon korjanheet rikhaita meri- ja maaresurssii.  ¶
Luonnon resursin korjaaminen oon tasan ollu, ja oon vieläki, ihmisten asutuksen kantapelkka meiðän maanosassa.  ¶
Vuonoin ja jokilaksoin asutuksen elatuspohja oon ollu jahti ja kalastus, ja hiljemmin maapruuki.  ¶
Koko maanosassa marjan- ja munankokkoominen oon ollu mielheinen ruvanlissäys.  ¶
Niin ko olema nähnheet, luonnon moninaisuuðen korjaaminen oon ollu Pohjas-Ruijan ihmisasutuksen premissi, ja resursiila oon ollu iso merkitys asutusmallile.  ¶
Ruokaresursiin lisäksi luonto anttaa kans meile industriin raaka-ainheita ja sentähðen se [Author ID2: at Sat Oct 18 14:56:00 2008oon työpaikkoin ja rahantulon pohja. Isot osat Pohjas-Ruijan lokaalipaikkakunnista oon perustettu luonnosta nouðettuin resursiin pohjale, olikhoin se fisku, poronhoito, mettäpruuki tahi maapruuki.  ¶
Tämä merkittee sitä ette meiðän asutukset oon kovin kiini resursintulosta. Met häyðymä sentähðen korjata luonttoo järkkeevälä tavala. Resursiin liikakäyttäminen saattaa anttaat katastroofissii konsekvenssii luonnole ja ihmisile jokka elethään korjaamisesta, niin ko olema nähnheet monnii esimerkkii menneisyyðessä.  ¶
1800-lopun intensiivinen valhaanpyytö hävitti kohta kaikki net isot valaskategoorit. Vaikka nämät kategoorit vuotheen 1904 asti oon oltu totaalikieletyt, net oon vieläki hyvin harvinaiset.  ¶
Silli- ja lotakannan liikakäyttäminen 60-, 70- ja 80-luvuila tuoi fiskule kollapsin. Meri oli kohta tyyhä kalasta, ja kalanpyyttääjiile ei ollu työtä. Tämä antoi hirmuiset negatiiviset konsekvensit paljoile Pohjas-Ruijan kaupungiile ja isommiile paikoile.  ¶
Monet pöläthään nykyi [Author ID2: at Sat Oct 18 14:59:00 2008sin ette poronhoitoki oon saamassa samanlaista kollapsii, Finmarkuntunturin liikanykimisen ja kuluttamisen syistä. Jos semmonen kollapsi tullee, se tullee eppäilemättä tuomhaan issoi probleemii, jopa ekonomissii, sosiaalissii ette kulttuurissii.  ¶
Kuva näyttää polkukulumista poroaittaa pitkin Ifjordintunturila Finmarkussa.  ¶
Oon pieni eppäily siitä ette tulleevaisuuðessa tullee löytymhään luonnonresurssiin käyttämismahðolisuuksii miitä met nykyisin emmä käytä. Tästä saattaa tulla uussiin industriin ja työpaikkoin pohja. Nykyisin näjemä esim. nousseevan interessin teppu- ja taararesurssiin korjaamisheen rannikkoo pitkin. Näissä teppu- ja taararesursiissa löyttyy ainheita miitä industri saattaa käyttäät, ja sen lisäksi niitä kysythään tervheysruokatavaroina. Ja kuka olis luulu 20 vuotta aikkaa ette kuiskin saattoi käyttäät kaupalisesti?  ¶
Variksenpaðasta saattaa tulla uusi iso eksporttitavara. Mm. japanilaiset tykäthään siitä elläimestä delikatessina.  ¶
Oon tunnettu assii ette monila elläimiilä ja kasviila oon ainheitä miissä oon medisiininen voima. Ruijan kansanmedisiinistä tunnema sattoi kasvii miitä oon käytetty tauttiin hoiðossa. Fakta oon ette yli 40 % meiðän medisiiniistä oon luonnon ainheitten pohjalta. Vain juuri pikkunen osa organismiin medisiiniainheista oon tutkittu, ja eppäilemättä tulleevaisuuðessa met tulema löytämhään medisiinii meiðän ympäriolleevista kategooriista. Vuonna 1969 Hardangerintunturista löytyi sieni mikä lieventtää ruumhiin immuunisuojelun. Tästä tuli Cyclosporinmedisiini mitä käytethään nykysin transplantteeramisessa yli koko mailman. Piian löyttyy HIV-, syöpä- ja vielä nyt tunnettomattomiin tauttiin medisiinii muutammassa elläimessä, kasvissa tahi mikroorganismissä täälä Pohjas-Ruijassa?  ¶
Meilä oon vähä tiettoo niistä kategooriista mikkä saatethaan olla tärkkeet tulleevaisuuðessa. Kategooriin hävittäminen vähenttää meiðän omat ja meiðän jälkiläisten tulleevaisuuðen mahðolisuuđet.  ¶
Keripukinyrttii käytethiin ennen pölättäävän tauðin keripukin esthoon. Kasvissa oon paljon C-vitamiinii.  ¶
Moninainen ja puhðas/koskettamaton luonto anttaa rikhaita kokemusmahðolisuuksii. Jahtaaminen ja kalanpyytäminen oon tärkkee vapaa-aijan hommailu paljoile ihmisele. Toiset tykäthään pitkistä ja ankaroista kävelymatkoista, ja taas toiset tykäthään lyhemmiistä likialan kävelyistä. Linttuin-, insektiin- ja kasvitten katteleminen oon hobby ja ilonlähðet paljoile ihmisile. Monet meistä arvostama marjan- ja sienenkokkoomista syksylä.  ¶
Moninainen luonto anttaa monenlaissii kokemuksii ja mahðolisuuksii erilaisten tarpheitten tyyđyttämisheen.  ¶
Pohjas-Ruijan väki kunnioittaa sitä. Jatkuuvasti nousseeva turistiimääräki tullee meiðän maanoshaan kokemhaan luonttoo. Turismielatus oon lujasti nousemassa, ja ei tartte eppäilä sitä ette se oon meiðän sievä luonto ja intersanttinen kulttuuri mikkä oon pää-attraksuunit heile jokka tulhaan meile kylhään.  ¶
16. Luonto oon kulttuurin kehto Naturen er kulturens vugge  ¶
Luonnon vaikutus meiðän elämäntaphaan oon eppäilemätön. Asutusmalli, ruokatradisuunit, vaatheet, kieli, kansanusko, konsti ja elatuselämä oon esimerkkii siitä millä laila meiðän kulttuuri oon kiini luonnonresurssiista ja siitä miljööstä missä met asuma. Pohjas-Ruijassa ellää monta erilaista kulttuurii vieritysten, ja se moninainen luonto oon moninaisten kulttuuriin pohja. Erilaisila luontotyypiilä, rannikoila, vuonoila, tunturiila ja jokilaksoila, kaikila oon omat tyypiliset kulttuurituntomerkit.  ¶
Meiðän moderni yhtheiskunta, ko kysheessä oon ruvanhommaamisesta, työstä ja asumapaikasta, ei ole ennää niin kiini siinä lokaalisessa bioloogisessa moninaisuuðessa ko ennen. Luonnon merkitys kulttuurile oon kuitenki vieläki iso. Luonto muoðostaa meiðänki oman ittetunnon ja identtiteetin.  ¶
Meiðän luonnonperintö oon sitte täysin tasa-arvonen meiðän kulttuuriperinnön kansa. Luonnonsuojelu oon kulttuurinsuojelu!  ¶
17. Kaikki kuuluu yhtheen Alt henger sammen  ¶
Luonnon organismit oon osat monimukkasesta yhtheispelistä missä kaikila osila oon funksuuni ja merkitys kokonaisuuðele. Kasvit ”otethaan kiini” voimaa auringosta ja valmistethaan sen toisile organismiile. Samhaan aikhaan net laitethaan oksygeenii mistä kaikki elläimet oon kiini. Muutammat elläimet syöðhään kasvii, ja syötätelhään itte lihansyöviile eläimile. Monet insektit autethaan tomuttamhaan kasvitten kukat. Insektit ja heiðän toukat oon tärkkee ruoka paljoile elläimile, esim. kaloile. Paljot sienet ja bakteerit oon kuolheitten elläimitten ja kasvitten hävittämisspesialistit niin ette ravintoainheet, ”tiilikivet”, tulhaan uuðesti käytthöön.  ¶
Juuri 50 vuotta aikkaa kiljuhanhi oli tavalinen lintu Pohjas-Ruijan tunturiissaa. Nykyísin se oon hävviimässä.  ¶
Osa 1, ”Viimi siirto/muutto”, oon muistelus kiljuhanhin tilasta, tyypin uhasta ja siitä työstä mitä nyt tehðhään sen pelastamiseksi.  ¶
Osa 2 nettinäyttelystä oon muistelus Pohjas-Ruijan erityisestä luonnosta, luonnon tyyppirikhauðen ja luonnontyyppiin, ”bioloogisen monikertaisuuðen” säilyttämisestä.  ¶
livsform - elämänhaamu ¶
naturtype - luonnontyyppi ¶
Laita 1  ¶
Kieli oon kiva!  ¶
Kieli kehtolahjana  ¶
Laita 2  ¶
Monta kieltä - rikhaus, siksi ko  ¶
Laita 3  ¶
Monta kieltä - täysin mahðolista!  ¶
Laita 4  ¶
Monta kieltä - seki oon haastet  ¶
Tavalinen pölkö vanhiimila saattaa olla ette: ¶
Hyvät kielistimulansit annethaan normaaliset kielitaiðot lapsele ko se kassuu ylös.  ¶
Laita 5  ¶
Skal vi ... Liisa aikkoo rakenttaat hietalinnan sinun kans  ¶
Majoriteettikieli oon muu ko vanhiimitten kieli, mitä sitte?  ¶
Laita 6  ¶
Ko lapsela oon probleemii  ¶
Laita 7  ¶
Tenk i ... Joo, ja sitte olet jo iso poika.  ¶
Kakskielisyy ð en eðistys - mitä tarttema?  ¶
Vanhiimet ja toiset likimäiset häy ðythään näyttäät puhheissa ja hommissa ette molemat kielet oon yhtä arvoiset.  ¶
Laita 8  ¶
Ota kontaktti näihiin: ¶
Brosyyrin oon tehny: ¶
mikä oon osa ¶
Finmarkun fylkinmannin rahakuurrola ¶
Arvid Pettersonile annethaan Kuninkhaan Ansaittemamitalin.  ¶
Porsangin komuuni oon sananjohtaaja Aina Borchin kautta ylppee ja iloinen siitä ette anttaat kuninkhaan Ansaittemamitalin aktiiviselle ja sepäle Porsangin myötäasukkhaale.  ¶
Arvid Petterson oon syntyny 5.januaarii Palossa/Porsangissa. Faarin puolela hänelä oon isovanhiimet Suomesta, ja vanhiimet kekkä puhuthiin kväänii, ja sen tähen Arvid kasus ylös kvääninkielisessä perheessä. Ensimäinen kesätyö mikä hänelä oli, se oli Staatin tietyö missä hän työteli 7 kessää. Sielä hän kans tienas koulurahhaa realikouluu ja gymnaasii varten. Sen jälkhiin ko hän oli työteli militääripalvelussa Porsangmoenissa vuosina 1960-1962, niin hän otti opettaajankoulutuksen Bodøssä, missä hänen eriliikaisenna intressiinä olthiin kuoro ja teatteri. Hän teki täknäämiskoulutuksen valmhiiksi Notoddenissa vuona 1967 ja välifaakin historiissa hän teki lopphuun Trondheimissa vuona 1970. Hänelä oon kans pääfaaki histooriissa, minkä hän teki Tromssassa, vuoesta 1986 kiini vuotheen 1989 saakka. Suomen peruskursin hän otti Alattiossa vuona 1983. Työelämässä hän oli rektori/internaatinjohtaaja Alattionvuonon kouluissa ja internaatiissa. Sielä eri-ikhäiset lapset saathiin opetusta yhessä. Hän oon ollu Nordnorsk Kulturrådin administratiivinen johtaaja vuossiin 1978-1989 välilä, ja vuoesta 1981 kans Nordisk informasjonskontorissa. ¶
Hän oon publiseerannu häftiitä ja kirjoi 1970-luvulta saakka, muun myötä jubileeumikirjoi pankkoi, mettä- ja voimafirmoi varten. Altafjordens hulefolk (1981) oon hänen ensimäinen publikasuuni. Sitte tulthiin monet publikasuunit Porsanger bygdebokin toisesta osasta (1994) Porsanger historielagin publikasuunhiin Deportering- eller flukt (2014). Ko hän oli ollu frilansari enämpi ko 6 vuotta, kirja Pohjas-Tromssan ja Finmarkun pakkoevakueeringista, Fortiet fortid, tuli valmhiiksi vuona 2008. ¶
Hänen engasementti ja rohkeus oon olheet hänen voima ja motivasuuni. Hän oon jakanu paikalista ja regiunaalista kulttuurihistoriaa faakimuisteluksiin ja koseriitten kautta kaikki aijat, niin omassa fylkissä ko muuvala Norjassa. Petterson oon ollu myötä yli 30 dokumentaarissa jokka filmintekkiijä Anstein Mikkelsen oon tehny, usheimat oon näytetty NRK TV:ssa. Arvid Petterson oon jammisti ollu aktiivinen ja engaseerattu kans vapaa-aikana. Vaara- ja mettämukat oon hänele tärkkeet, mutta kans intressi taitheesta, teatterista ja kulttuurista. Hän oli myötä perustamassa niin Alta museumin (1976) ko Porsangin museumin (1994). Hän oli kans myötä Alattion kulttuurikomiteessa vuossiin 1965 ja 1988 välilä. Hän oli Norsk kulturrådin jäsenennä 4 vuotta, ja myötä usheemissa viralisissa selvityskomiteissa. Hän oon ollu Landslaget for lokalhistorien johtaaja 4 vuotta, ja oli styyrinjäsen sielä 10 vuotta. Hän oon kovonu kväänin paikannimmii Palossa ja kväänin virssii. ¶
Petterson oon saanu Alattion ja Porsangin komuuniitten ja fylkinkomuunin kulttuuripalkinot, ja RidduDuottarMuseatin Kunniapalkinon. Hän oon kunniajäsen usheemissa kulttuuriforeeningiissä. Hän sai Det Kongelige Norske Videnskabers Selskapin kultaisen Minnemedaljen vuona 2012. ¶
Norjan nykysen koronasituasuunin tähen tämä arransementi oon tyhä kuttutuille ja pressile.  ¶
Sillä tavala turvathaan pääpersuunan ja arransementin osanottaajat. ¶
Tervheissii,  ¶
Aina Borch Porsangin komuunin sananjohtaaja.  ¶
Paikka : Raatihuonheen foajessa, Porsangin komuunissa.  ¶
Koska : 10. desemperii klo 14:00  ¶
Jos halluut lissää tiettoo, ota kontaktin ¶
Kvenvotten ¶
Oversatt av: Kvensk institutt ¶
Jokivarsitten variantti ¶
Kvenvotter – Kväänivantthuut  ¶
Vantthuut missä oon kväänin motiivi, Lisa Vangenin design. ¶
Lanka vantthuile: Rauma fiinivilla PT2 tahi muuta vantutlankaa.  ¶
Koko: (M) – (L). ¶
Eksempelivantthuissa oon pietty: ¶
Tikut: Sukkatikut nr. 2,5, ja häkläkoukku nr. 2,5.  ¶
Tikun koko oon tyhä opastava. ¶
Jos kuot mönsteriä kiinteästi se saattaa olla hyvä vaihettaat tikuile mikkä oon yhen kovon isomat. ¶
Kutomaresepti  ¶
Työn kuothaan ympäri sukkatikuila. ¶
Pane ylös (56) – (64) silmää 2,5-kokosille sukkatikuile pohjafärilä. ¶
Kuo *1 kerta oikhein, 1 kerta nurin* kaksi kertaa, ja sitte 2 kertaa oikhein. ¶
Kuo sitte mönsterin. ¶
Ko sie olet kutonu mönsterin, niin sie kuot nuoin (15) – (25) kertaa pohjafärilä. ¶
Sitte kuot peukalon merkin. Kuo (11) – (13) silmää muunfärisellä langala. Nosta silmät takasin tikule ja jatka pohjafärilä. NB! Toisessa vantthuussa piät muistaat panna peukalon merkin vantthuun toisele puolele. ¶
Kuo sitte nuoin (40) – (50) kertaa. Se oon hyvä freistata vantthuun käjelä niin ette saat sen passelin pitukaiseksi. Ala fellaamhaan ko vantut oon nuoin 2 cm toivotusta pittuuesta. ¶
Fellinki  ¶
Pane 1 merkkilangan kerran alkhuun ja 1 merkkilangan (28) – (32) silmän jälkhiin. Joka kerta pittää fellata 4 silmää. 3 silmää ennen merkkiä piät fellata niin ette sie kuot 2 silmää oikeanna yhtheen, ja kuot 1 silmän oikhein. Merkin jälkhiin kuot 1 silmän oikhein ja 2 silmää väänettynnä yhtheen. Fellaa joka 2. kerta, yhtheensä 4 kertaa, ja sen jälkhiin joka kerta. Fellaa siksi ko oon 8 silmää jäljelä. Klippaa langan poikki, veä sen muitten silmitten läpi, kiinitä langan ja neulo sen kiini nurean puolela. ¶
Peukalo:  ¶
Plokkaa ylös peukalonmerkin silmät ja ota pois merkkilangan. Ko sie olet kutomassa ensimäistä kertaa, sie piät plokata kaksi silmää kummaltaki puolelta = (26) – (30) silmää. Ylösplokatut silmät kuothaan sitte yhtheen seuraavassa kerrassa. ¶
Kuo ympäri siksi ko peukalo oon nuoin (5) – (7) cm. Sitte pittää fellata peukalon silmät. Kuo 2 kertaa tällä tavala: Kaks ja kaks silmää kuothaan oikeanna yhtheen. Klippaa langan poikki, veä sen muitten silmitten läpi, kiinitä langan ja neulo sen kiini nurean puolela. ¶
Kvääniruusu:  ¶
Saatat valita itte, haluatko kvääniruusun vantthuile. Kvääniruususta oon useampi versuuni. ¶
Käytä 2,5-kokosta häkläkoukkua. ¶
Neulo 6 ruusunlehteä keltasella langala, ja neulo ruusun vantthuusseen. ¶
Valmistaminen:  ¶
Neulo piit punasella, sinisellä ja keltasella langala ranttheen ympärille ja neulo kiini löysät langat. ¶
Kvenvotter – Kväänivantut  ¶
Kvenrosen:  ¶
Säät ¶
Tääpänä aurinko paistaa/loistaa ¶
Pilvet ¶
Tääpänä oon pilvisää ¶
Tääpänä sattaa (vettä) ¶
Lumisää ¶
Tääpänä saattaa lunta ¶
Slatta ¶
Tääpänä sattaa slattaa ¶
Rakheet ¶
Tääpänä sattaa rakheita ¶
Tyven ¶
Tääpänä oon tyven ¶
Tuuli ¶
Tääpänä tuulee ¶
Alkusanat  ¶
Vadsø museum - Ruija kvenmuseum oon ( on, obs, jeg kommenterer bare skrivemåten ”on” denne ene gangen! ) joka vuosi vuotheen 2003 saakka pitäny aktiviteettiviikkoa, Kvääniviikkoa, mikä oon tarjous alan lastentarhoile ja kouluile. Viikola oon joka vuosi ollu erilaisia teemoja, niin ko fisku, maa(n?)pruuki ja leipomatradisuunia. Viikon tarkotus oon antaa lapsile, jokka oon myötä siinä, kokemuksen museumistä ja samhaan aikhaan lisätä tietoa kväänikulttuurista ja sen merkityksestä lokaalisessa histooriassa. Joka vuosi oon tehty häftin kvääniviikole, ja tämä häfti oon kvääninkielinen lyhytversuuni niistä häfteistä. Prosjektin oon valmistettu Finmarkun fylkkimannin Oppvekst- og Utdanningsavdelingin tuela.  ¶
Kväänit  ¶
Kväänit oli kansaa mikä monessa paarossa (aallossa?)siirtyi Suomesta ja Ruottin Toorniolaksosta Pohjas-Ruijhaan noin vuotheen 1900 asti. Het ja heijän jälkiläiset oon kuttuttu kvääniksi. Iso määrä kväänejä tuli Varenkhiin 1830-1860 välilä. ¶
Toela yli 60 % Vesisaaren asukhaista oli kväänejä 1885 väenlaskemisessa. ¶
Kvääni oon monta sattaa vuotta ollu viralinen nimitys mantallissa ja väkilaskemisissa. ¶
Nimityksen käyttö oon ollu ja oon vieläki hankala. Erittäin norjalaistamisaikana mikä alkoi 1800-luvun keskiosassa, kväänisannaa ymmärrethiin negatiiviseksi. Muutamila oon vieläki tämä käsitys, mutta toiset taas ei käsitetä sitä probleemaattiseksi, ja haluthaan sanoa ittensä kvääniksi. Viralisesti nimi oon neutraalinen ja selvä rajotetun joukon, nasunaalisen minoriteetin nimitys. ¶
Mikä oli syy siheen että kväänit tulthiin Varenkhiin? Alat (jeg er ikke sikker på at ”ala” er kjent i betdninga 'område'; best å sjekke! ) mistä het tulthiin, olthiin kokenheet katovuosia, liika-asutusta ja sottaa. Tämä pani ihmiset siirtymhään. ¶
Mutta hyvät fiskut ja maapruuki- ja työmaholisuuet veethiin kansaa heitä. Paljoila oli kansaa Amerikka pitkälisenä päämääränä ko het menthiin Havlanthiin, Ruijhaan, niin ko het sen sanothiin. Sen lisäksi sinä aikana kansaat muutoinki liikuthiin paljon ja siirythiin paikasta toisheen. Paljon ihmisiä koko Euroopassa siirty niinä aikoina.  ¶
Asutus  ¶
Fisku oon kauon ollu erittäin tähelinen Finmarkule ja Varengile. Aina kivikauesta asti saatama nähhä jälkiä siitä että meriresursit oon olheet alan asutuksen tärkeitä lähtheitä. Varenginvuonosta saattaa pyytää kaikkia niitä tavalisimpia ruokakaloja. ¶
Samhaan laihiin sovithaan alat ympäri vuonoa hyvin maapruukhiin ja asutuksheen. ¶
Fisku ei ole vain antanu ruokaa pöyäle, mutta oon kansa ollu tärkeä kauppatavara. Sekä vaihtokauppassa tavaroitten kansa että rahala maksettaissa.Kiini 15-1600-luvulta oon laivoja Spaaniasta, Saksasta, Itaaliasta, Franskasta, Hollandista, Tanmarkusta ja Ruottista saakka tuonheet tarpheelista tavaraa mitä oon vaihetettu kalhaan, traanhiin ja muihiin tavarhoin. Ryssälä oli erilainen rooli siinä kaupassa. ¶
Pomoorinkauppa ryssän laivoin kansa oli tärkeä paikkalisväele. Se alko noin 1740 ja loppu 1917 ryssän revolusuunin jälkhiin. Mutta oon rapporteerattu että ryssän kauppamiehet triivathiin luvatonta kauppaa Finmarkussa jo 1680-luvulta, ja että joku pomoorikippari seilas Ruijhaan 1930-luvun lopphuun asti. Pomoorit tuothiin ryssän ruisjauhoa kalan vaihtokaupaksi ja turvathiin Finmarkule elintärkeää ruokatavaraa katovuosina ja sillon ko tavaraa etelästä ei tullu.  ¶
Fisku rahalähteenä (rahalähtheenä??)oon aina ollu epävarma.Muutamina vuosina elethiin yli määrän, ja toiset vuoet taas olthiin niin huonoja että ei ollu ruokaa kohta ittelekhään. Sillä oon fiskaripuunasysteemi jo varhain pelannu tärkeää roolia pitkin koko rannikkoa. ¶
Syy siiheen että kväänit 1800-luvula tulthiin asumhaan Varenkhiin ja toishiin paikkhoin Pohjas-Ruijassa, oli heiän hakeminen hyvvää maapruukimaata ja maholisuutta ellää kalasta. Asutus oon saannu leiman siitä. Varengissa meilä oon pienkaupungin näköset asutukset, ja kylilä oon osittain sama etnisyys. ¶
Kylitten vieressä oon hyvvää maapruukimaata likelä mertä semmosessa paikasssa, missä oon hyvä nousta ranthaan venheelä .  ¶
Venheitä  ¶
1800-luvula Nordlanninvene (nuurlanninvene??) oli se tavalisin vene etelästä Tröndelaagista pohjasheen Finmarkkhuun ja ithään vielä Rysshään asti. Taitavat ihmiset nähthiin jo kaukaa missä venheen olthiin rakennettu, ja usheen kuka sen oli rakentanu. Venheenrakentajia löyty usheissa Varengin kylissä. Sekä kväänit, ruijalaiset että saamelaiset rakennethiin venheitä. Suomessa kväänit ei olheet tottunheet ishoon suolasheen merheen, mutta paljot heistä olthiin hyvät käsityöntekijät ja opithiin heti rakentamhaan venheitä Finmarkun fiskule. ¶
Ensimäiset moottorivenheet Varenkhiin tulthiin noin 1900-1910-luvula. Nämät moottorivenheet olthiin puuvenheitä missä oli moottori ja purje. Monet panthiin kansa moottorin vanhoishiin purjevenheishiin tahi nordlanninvenheishiin. Alussa moottorit olthiin niin pienet että oli pakko käyttää purjetta solaarin säästämiseksi. Se meni monta vuotta ennen ko moottorivenheet olthiin voittanheet kilpailun purje venheittin kansa.  ¶
Venheitten uuestikäyttö  ¶
Puumateriaali oli tyyris resursi puunköyhässä Varengissa. Sentähen oli tärkeä käyttää materiaalin hyväksi viimi lopphuun asti. Pieniä ja isoja venheitä otethiin maale ko net olthiin palvelheet valmhiiksi merelä, ja niitä käytethiin kattoina pienissä taloissa niin ko kajoissa ja lammasnavetoissa.Toisen mailmansoan jälkhiin, pakkoevakueerinki- ja uuestirakentamisaikana oliki joitaki jokka asuthiin veinheitten alla. Lopuksi venheen käytethiin poltoksi. ¶
Vielä nykysin näjemä kajoja ja ulkohuonheita mikkä oon tehty vanhoista venheistä muun muassa Annijoessa, Kramppiniemessä , Klubbviikissä ja Morttiniemessä. ¶
Kramppisessa (Kramppinen), Klupuviikassa (Klupuviikka), Morttisessa (Morttinen)  ¶
Fisku  ¶
Enimät varenkilaiset olthiin fiskareja, ja enimät heistä triivathiin maapruukia samhaan aikhaan. Elättämisessä tarvithiin kuitenki kaksi jalkaa. Harvat omistethiin oman venheen 1800-luvula. Usheen se oli perhe tai usheita samasta kylästä jokka omistethiin yhen venheen. Se oli kansa tavalista että kauppamiehet, niin ko Esbensen, omistethiin yhen venheen tai monta venettä, ja het hyyräthiin miehiä. ¶
Fisku Varenginvuonossa oli tavalista. Täälä oon paljon hyviä fiskumataloita ja kaikila oli omat nimet, sekä kvääniksi että norjaksi. Mutta muutamat reisathiin kansa kauemmaksi ulos, ja myythiin kallaa muun muuassa Kiiperissä, Vuoreassa tahi Berlevågissa.Fisku oli miesten työ. Mutta vaimoihmisilä oli pakko olla koinhoiossa ko miehet olthiin fiskussa, ja työtelä ko kalat olthiin tuotu kothiin. Ko mies oli fiskussa, vaimola oli pakko hoitaa taloa, lapsia ja elläimiä. ¶
Kläpilä oli pakko auttaa kotityössä, ulkotyössä ja fiskhuun valmistamisessa. Ennen ko faari (isä?) lähti merele, heilä oli esimerkiksi pakko olla myötä kaivamassa fieruamatoja syötöksi, ja vielä jälkhiin sitä syöttää liinan. Ko isä (< her har du brukt ”isä”!) tuli kothiin, heilä oli pakko auttaa kalan- ja kalapäitten kantamisessa ja niitten kuivaamhaan henkaamisessa. Jos oli vaihtotavaraa, heilä oli pakko kantaa net ylös. Pojat olthiin myötä fiskussa ko het olthiin 12-13 vuotiset, ja heiltä vaaithiin miehen työn. Het ei olis saanheet ruokakallaa (Aldri hørt uttr. ”ruokakala”, men ”keittokala”, kyllä, altså kokfisk, eller hva står det i originalteksten?) tahi rahhaa, jos perhe ei olis tehny työtä yhessä.  ¶
Maapruuki Varengissa  ¶
Varengin asutuksela oon kauvon ollu leimaa siitä että se oon sekotus monesta kansanjoukosta. Ennen ruijalaista asutusta 14-1500- luvula löyty sesonkimainen saamelaisasutus tällä alala. Pääresursit mitä käytethiin, oli kala ja muut vuonon raaka-ainheet. Maapruukia oli vähä, mutta 1600- luvulta met tiämä että sillon oli vähäsen karjanhoitoa.  ¶
1800-luvula oli suuri eistys Varengin maapruuissa. Tämä eistys oon samanaikhanen ko muun muuassa kväänitten asuttuminen. Kväänit tulthiin rikhailta maapruukitradisuunialoilta, ja heilä oli tietoa ja kokemuksia miitä het käytethiin uusila maisemila.  ¶
Ennen ko kväänit tultiin Varenkhiin, alan maapruukia leimas rikas fisku. Fisku oli täälä tavalinen pääelatus ja sen vieressä oli vielä vähäsen maapruukia. Enimät jaksethiin kausittain tienata hyvin fiskusta, ja huonoila aioila het elethiin kauppamiehen lainala. ¶
Kväänitki käytethiin hyväksi sen rikhaan fiskun, mutta lisäksi het satsathiin enämen maapruukhiin että ko heiän ruijalaiset krannit.  ¶
Maatyötä  ¶
Varengin maa oon karu ja vaatii raivausta ennen ko siitä saapi hyvvää satoa. Kväänilä jokka tulthiin tälle alale, oli tietoa tästä. Tämä tuli heile avuksi uusviljelyksessä. Het sonnitethiin karun maan niin että saathiin isompia satoja, ja het aiathiin pellot ja niityt. Erittäin 1860-luvula kravitethiin ja kuivatethiin isoja jänkkiä niityiksi. Sen lisäksi het käytethiin hyväksi ulkoniittyjä talvirehuksi elläimile. Usheitä ulkoniittyjä raivathiin ja otethiin pruukhiin 1860- ja 70-luvula.  ¶
Maata sonnitethiin elläimitten sonnala. Sen ajethiin kentile ja hajotethiin ko lumi oli sulannu . Net joila oli hevonen, ajethiin sonnan kärrön tahi reen puukassassa ja hajotethiin sen siitä. Toiset hääythiin itte vettää kärröt ja hajottaa sen käsivoimin. ¶
Teppu ja taara oli kansa paljon käytetty sonnaksi, ja erittäin niile kentile mikkä olthiin likelä fieruaa. Muutamina vuosina fieruassa saatto olla paljon teppua ja taaraa mitä tuuli oli tuonnu ranthaan.  ¶
Kväänitten joukossa oli paljon hyviä käsityöntekijöitä. Ei ollu tavalista ostaa niitä työkaluja ja apuneuvoja mitä tarvithiin. Usheimat laitethiin itte työkaluja, tahi tilathiin niita paikaliselta työkaluntekijältä.  ¶
Mitä het viljelthiin?  ¶
Iso osa maatyöstä meni rehunhakemisheen elläimile. Vasta 1840-luvula alko putaatin kylväminen Vesisaaressa. Vähitellen putaatin ja toisten juureksittenki niin ko naurhiin kylväminen tuli tavaliseksi. Yksinkertasesti sanottuna kväänit kylväthiin ja korjathiin enämen putaattia ko ruijalaiset. Muutammat freistathiin kansa viljelä jyvvää, niin ko het olthiin pruukanheet kotipaikoila, mutta Varengin kliimaa ei oltu sovitettu jyvän pitkhään kypsymisaikhaan.  ¶
Ulkokenttäresursit  ¶
Ulkokenttäresursit olthiin tarpheeliset enimile perheile; sekä niityiksi, marjankokkoomisheen, polttopuuksi, fiskuksi ja jahiksi. Täältä saathiin sekä rehua elläimile, tarpheelista ruokarasuunia pitkäksi talveksi että rahhaa marjoista, kalasta ja riistasta mitä net myythiin.  ¶
Niitty ¶
Net isot jänkkäalat olthiin tärkeitä niittyjä.(Spørsmål: skal predikativet være i part. her? Hva med: tärkeät niityt?) Jänkkäheinä oli tarpheelinen että pärjäthiin yli talven. Kankeaa heinää keitethiin hauepaassa kalamolon kansa, ja siitä tuli ravintorikasta ruokaa elläimile. Jänkkäniitty alko augustikuun alkupuolela. ¶
Sillon oli kyläniityt ja muut kylätyöt lopetettu. Työ saattoi piisata muutamasta päivästä noin kuukautheen, kysymys säästä ja siitä kunka paljon heinää tarttethiin.  ¶
Ko miesihmiset olthiin niittänheet heinän, sitte kläpit ja vaimoihmiset haravoithiin sen kokhoon. Heinän kuivatethiin suoraa maassa tahi sen haasithiin. Ko se oli kuiva, sen panthiin saurhaan. Heinän säilytethiin näin loppusykshyyn tahi alkutalvheen saakka. ¶
Silloin sen nouethiin alas hevosela ja reelä tahi veethiin alas kelkala.  ¶
Hilla ¶
Hillankokoaminen oli tähelinen aktiviteetti kesälä ja syksylä. Hillan myyminen oli tärkeä lisätulo monile. Kaikila oli pakko olla myötä jänkkhään. Koko perhe lähti liikheele, ja usheen se oli kesän mukavin tapahtuma. Joka perheelä oli omat jänkät mihin het menthiin. Monet menthiin kauas vaarhaan kokoamhaan hilloja. ¶
Sielä het saatethiin olla viikottain. Liisäksi koothiin kansa mustikkaa ja puolaa. ¶
Kaarnheita het ei tavalisesti koonheet, mutta het syöthiin sitä ko olthiin ulkona.  ¶
Turve ¶
Harvassa talossa oli virtalämmitystä (ordet ”sähkö” er kjent, men jeg vet ike hovr godt. Bl.a. finnes ordet ”sähkörätinki” i Mikko sin transkriberte tekst fra Bugøynes.) ennen ko jälkhiin 2. mailmansottaa. Kaikila oli pakko polttaa uunissa tuvitten lämmittämisen ja ruvan keittämisen tähen. Sentähen ko Varenki oon puuköyhä ala, käytethiin turvetta poltoksi. Turpheenotto kesti Juhanneksen aijasta pari viikkoa kessää pitkin. Tähän työhöönki osalistui koko perhe.  ¶
Erilaisia turvetyyppiä löytyi. Marjaturve oli se tavalisin mitä otethiin ensisti. Sen oli helpoin ottaa, mutta se lämmitti huonoimin, ja sitä tartti enämen ko pohjaturvetta. ¶
Pohjaturpheen pistäminen levis aijan pääle, ja erittäin virkamiesten painostuksen kautta, sillä se laaja marjaturpheen käyttö uhkas pilata usheitä jänkkiä.  ¶
Riekkipuita (Ajopuita? Bør sjekkes!) ja risuja  ¶
Muitaki resurseja otethiin käytthöön poltoksi. Riekkipuut olthiin enimitten puurankoja ja tukkia. Jos näitä halus käyttää polttopuuksi, niitä häätyi sahata, halkoa ja kuivattaa pitkän aijan. Sen lisäksi niissä oli paljon suolaa, ja se söi rautauunia. Puuta kattothiin kuitenki tyyrhiiksi puutavaraksi kaikissa rakennushommissa, ja erittäin aian tolpiksi tahi seiphäiksi. Pieniä riekkipuita tahi ajopuita koothiin läjhiin fieruassa. Jos fluumoolin ylipuolela löyty puita mikkä olthiin läjissä, ja millä oli lyhytpuoli merheen päin, se merkitti sitä että muutampi oli koonnu net yhtheen, ja että hän aiko tulla noutamhaan niitä jälkhiin. Niitä puita ei pitäny ottaa.  ¶
Näilä puunköyhilä aloila oli tavalista koota risuja, erikoisesti vaivaisenrisuja poltoksi. ¶
Risut siothiin ishoin kimphuin valmhiiksi käythöön. Niitä sanothiin kerpuiksi, ja niitä käytethiin polttona saunassa ja paakariuunissa mihiin turve ei sopinu. ¶
Risua sanothiin vanhaastaan ”krampiksi”. Se vanhaa merkitys löytyy paikannimissä, esimerkiksi Krampenes. Virkamiehet olthiin kovin vasthaan sitä että risua käytethiin poltoksi, sillä risu sito sen ohukaisen ruokamullan ja esti maan kuivaamista ja murentuamista ennen kylväämistä.  ¶
Asuminen vaarassa  ¶
Niityn ja hillan kokoamisaikana usheimat asuthiin vaarassa. Välisti het käythiin muutaman kerran kylässäki. Turpheenotto tapahtu tavalisesti niin likelä kotoa että joka päivä kävelthiin eestakasin. Vaarassa het asuthiin kammissa tahi teltassa.  ¶
Ruvan mikä piti olla myötä vaarhaan, het olthiin jo valmisteltu kauvon etukätheen. ¶
Turskan, saian ja lohen pyyethiin ja suolathiin tynnyreihiin. (Ville sagt: turskaa, saitaa ja lohta pyyethiin ...) Lisäksi het saatethiin pyytää tammukkaa ko olthiin vaarassa. Kotileivottua leipää het otethiin myötä.  ¶
Kaurapuuroa tahi velliä het keitethiin aamuruvaksi. Puurhoon kuului maitoa. Heilä saattoi kansa olla piimää myötä. Tämä oon hera mikä jääpi ko päälispiimä oon kirnuttu voiksi. Sen laskethiin pytthyin, ja se hapantui hyväksi piimäksi. Ko sen piti jua, siihen usheen sekotethiin vähäsen vettä. Net joila oli lehmä, saatethiin ottaa sen myötä vaarhaan. Sitte heilä oli varma veres maito töihiin. Sen lisäksi heilä hääty olla voita, kryyniä, kaffia ja suolaa. Ruvan säilytethiin kuivana säkissä ja kassoissa. Vereksen ruvan panthiin kalvheishiin paikhoin tahi ojhaan.  ¶
Iso rautapata oli myötä ruvanlaittamisheen. Sen kantaminen oli usheen lasten homma. Kaikila oli oma osa kuormasta sillä se oli paljon ruokaa mitä piti olla myötä vaarhaan. Tie saatto tulla pitkäksi ja raskhaaksi pienimmile.  ¶
Vaatheita  ¶
Ko lähethiin ulkokentile niittämhään ja marjoja kokoamhaan, oli tärkeä ette vaatheet olthiin hyvät. Seisominen jänkässä saatto oli kylmä kokemus. Enimet vaatheet ja kengät neulothiin kotona. Paljoila oli lamphaita ja sentähen het saatethiin kartata ja kehrätä villaa kangasta ja vaatetta varten. Oli kansa maholista vanuttaa villan, esimerkiksi katangiksi. Muutamat olthiin kansa hyvät vuota- eli paulakengän tekijät. ¶
Niissä käytethiin kenkäheinää niin ette jalat pysyttäis lämpimänä. Tyttärilä ja raavhaila vaimoihmisilä oli usheen hame, villapaita, villatakki, villasukat ja kuovat työvaatheina. Miesihmiset ja pojat käytethiin takkia ja housuja mikkä oli tehty villakankhaasta tahi tungerista. (t o ngerista, vil jeg nok tru)  ¶
Vaatheet ja kengät olthiin tavalisesti perintöä lasten välissä. Ko jotaki oli lopphuun kulunnu, siitä neulothiin jotaki muuta tahi sen käytethiin matonkutomisheen, traasuiksi ja muihiin semmoshiin.  ¶
Talo ja koti  ¶
Varengissa oli tapa rakentaa talon, navetan ja tallin yhtheen. Tämän talotyypin sanothaan Varengintaloksi. Usheita selityksiä oon annettu tälle rakentamistavale. ¶
Tämä oon ollu tradisunaalinen rakentamistapa yli melkeen koko Pohjaskalotin alan, ja se oon oletettavasti sopeutuminen pohjasheen kovhaan kliimhaan. Se saatto olla monheen laihiin vaikea olla fiskaripuunana arktisilla aloila, missä tuulee ja oon kylmä. ¶
Ko talo ja navetta oli rakenettu yhtheen, niin ei ollu tarvetta mennä ulos ko lähti navethaan. Sillä ko talo ja navetta oli rakennettu yhtheen, puhistamisen kansa hääty olla nuuka. Navetan skuurathiin monta kertaa viikossa, ja paljoila oli mattoja navetaneteisessä minkä pesthiin joka päivä sillon ko lehmät olthiin ulkona. ¶
Kevväälä pesthiin koko navetan.  ¶
Se oli tavalista että navetassa oli 1-3 lehmää ja muutampi lammas. Talvela net seisothiin sisälä, mutta varhasesta kevväästä sykshyyn saakka lehmät ja lamphaat laskethiin ulos nykimhään. Lehmät otethiin illala navethaan lypsyle. Maitoa juothiin vereksenä, siitä tehthiin juustoa, pimää, fiiliä ja kirnuthiin voita. Jotaki maitoa myythiin kansa Kirkkoniemen meijerhiin tahi kaupungin kaupphoin. Lamphaita heilä oli villaa varten, mutta syksylä niitä slaktathiinki. Villan kartathiin, kehräthiin, vanutethiin ja vääväthiin vaatheiksi ja kampheiksi perheele. Muutamat tehthiin tavaraa myynninki vuoksi. Muutamila oli navatassa oma uuni ja ”köökki” missä keitethiin ruokaa, hauepattaa, elläimile. Toiset taas keitethiin sitä köökissä. Tämä oli usheen lasten, erittäin tyttäritten työ. Het keitethiin jänkkäheinää tepun ja taaran ja kalamolon seassa, ja sillä ruokithiin elläimiä talvela.  ¶
Ei kaikila ollu tallia ja hevosta. Hevosela veltathiin tahi ajethiin heinää, sontaa, turvetta ja muuta tavaraa. Joila oli hevonen, het saatethiin kansa vaihettaa palveluksia. Esimerkiksi heinänajaminen toisile saatto tua palkaksi vähäsen heinää.  ¶
Sauna  ¶
Ei kaikissa taloissakhaan ollu saunaa. Yhessä krannikunnassa tahi kylässä oli yksi tahi usheita saunoja joita kaikki käytethiin. Niitä lämmitethiin joka tahi joka toinen lauantai. Sillon kaikki tulthiin sinne saunomhaan, vaimot ja miehet joukottain. Paljoilaki oli vihta myötä. Saunan lämmitethiin vuorotellen.  ¶
Ruokatradisuunia  ¶
Paljon kväänitten ruokatradisuunista oon hävinheet. Upskriftiä oon vaikea löytää, mutta onneksi löytyy usheita jokka vielä muistethaan ruokia mikkä olthiin tavalisia ennen. Finmarkussa oon samat ruvat usheen käytetty saamen, ruijan ja kväänin taloissa. Syy siiheen oon se että kaikila oli samat raaka-ainheet ruvankeittämisessä. ¶
Ruoka oli yksinkertainen ja puhas, ja siinä ei ollu paljon maustetta eli höystää. ¶
Rajotetun säilytysmaholisuuen syystä syöthiinki paljon verestä ruokaa.  ¶
Kaikki käytethiin alan luontoa ruvan kokoamisheen. Luonnon marja, liha ja kala oli tärkeä osa ruvasta. Marjoitten kokoaminen, fisku ja jahti oli fasta osa vuosikauen kierron työstä.  ¶
hysa = hyyssä  ¶
steinbit = tainari  ¶
laks = lohi  ¶
kveite = pallas  ¶
sei = saita  ¶
skate = merikissa  ¶
nise = nissu  ¶
reke = rääkki  ¶
akkar = ankkurikala, akkari  ¶
sjøstjerne = ristirääppä  ¶
rognkjeks = ronkku  ¶
not = nuotta  ¶
juksa = juksa  ¶
huk/hytt/klepp = hukki; lieppi  ¶
tau = toui  ¶
jolle = jolla  ¶
bask = paaski  ¶
egnebu = syöttöpuura  ¶
ljå= vikaate(t)  ¶
kniv = veitti  ¶
greip = taikko  ¶
såte = (heinä)suova  ¶
hesje = haasi(o)  ¶
badstulime = vihta  ¶
oljehyre = öljyvaatheet  ¶
oljebukser = öljyhousut  ¶
skinnlue = reukka/reuhka  ¶
kommager = kumakit + paulakenkät  ¶
bukse = housut  ¶
ulljakke = villatakki  ¶
katanker = katankit  ¶
salt = suola  ¶
nepe = nauris  ¶
hus = talo  ¶
stabbur = aitta  ¶
telt = teltta  ¶
bunntorv = pohjaturve + lumppiturve  ¶
marja(varpu)turve +pankkiturve  ¶
ris = vaivaisenrisuja  ¶
sau = lammas  ¶
ku = lehmä  ¶
okse = purri/härkä/sonni  ¶
geit = keituri  ¶
høy = heinä  ¶
ost = juusto  ¶
smør = voi  ¶
kjernemelk = kirnupiimä +  ¶
kirnumaito  ¶
surmelk = piimä  ¶
multebær = hilla  ¶
solaariöljy; keskikeveän dieseliöljyn vanhaa nimitys ¶
Konserttin alottaa Please, please me. Ja sitte konfransieerit  ¶
Ensimäistä mitä kuulitta oli Please, please me.  ¶
Kaarasjoven ja Pyssyjoven mysikkijoukot soitethiin. ¶
Please, please me oli Beatlesin toinen singeli, ja se oli tätä jälkhiin ette George Martin, kans kuttuttu se viiðes Beatle, vai sanomako Kiiski, sillä Beatles merkittee Kiiskit meiðän kielelä, tätä jälkhiin ette George Martin ymmärsi ette tämä oli Englannin hottin pänti.  ¶
Met kuulema nyt kuoroversuunin Blackbird istä. Paul McCartney sai itean täähään tunnelmalisheen ja täysakystisheen laulhuun yhtenä varhasena aamuna ko hän heräsi siitä ette mustarastas istui ja lauleli hänen klasin ulkopuolela. McCartney pelasi sisäle yksin Blackbird in. Apuna oli vain metonoomi. Tässä nyt Porsangerne.  ¶
Jälkhiin Can't buy me love  ¶
4 Ja nyt esitethään kaikin All my loving. Tämä oon yksi niistä ensimäisistä lauluista mikä nousi listanlalvale.  ¶
Jälkhiin Sgt. Pepper sekotusta  ¶
Hän joka johtaa nämät 50 sievää pellaajaa ja laulaaja, oon tirikentti Juri Kotkovitc. ¶
Kuoron tirikentti oon Kristel Paulsen. ¶
Jälkhiin Help  ¶
Jälkhiin Penny Lane  ¶
Get back pelathiin sisäle samannimisele plaatale januaarikuussa 1969, sillon ko The Beatles olthiin jo hajjoomassa. Tämä laulu kuului ei ilmetetyssä konsertissä Apple-rakennuksen katolta Lontonnissa. Tämä oli Beatlesin viiminen laivkonsertti.  ¶
Ja tällä lootila met toivotama teiðät kaikin tervheelisenä kothiin, ja toivoma kans ette tet tykkäsitte showista niin hyvin ette tet saattasitte get back next time! ¶
Niin ko tästä näyttelystä huomaa, paljon aikkaa ja rahhaa satsathaan kiljuhanhin pelastamisheen häävviimästä. Monet tulhaan piian kysymhään: ”Miksi? Mitä se tekkee jos yksi kategoori hävvii?”  ¶
Tässä freistaama vastata näihiin kysymykshiin, mutta ensisti kattoskelemä pikkusen mitä ”biolooginen monikertaisuus” merkittee.  ¶
Biolooginen monikertaisuus, tahi bioversiteetti, oon yksinkertaisesti sanottu ”kaikki mikkä elethään”. Tähään kuuluthaan kaikki variasuunit luonnontyypiistä, elävistä, kasviista ja mailman muista elämänhaamuista.  ¶
Bioloogisen monikertaisuuðen jaethaan tavalisesti kolmheen tashaan: geneetisheen monikertaisuutheen, kategoorisheen monikertaisuutheen ja ekosysteemisheen monikertaisuutheen.  ¶
Yhðen kategoorin indiviidilä oon erilaiset perintömateriaalit. Tästä variasuunista lähtee sekä näkkyyvii ette ei-näkkyyvii erroi indiviidissä. Geneettinen variasuuni anttaa esim. ihmisile erilaissii ihon-, silmän- ja hyksen färrii. Ei-näkkyyvii jälkkii variasuunista oon esim. erilainen lokkaantumis toleransi ja tauttiin vastustusvoima.  ¶
Geneettinen monikertaisuus oon kategooriin elämänassuransi. Se anttaa kategooriile mahðolisuuðen yhtäläistyyt erilaishiin elämän vaatimukshiin. Ko miljöö muuttuu, sillon muutammiila indiviidiilä oon parempi mahðolisuus säilyyt ette ko toisilä. Näilä oon mahðolisuus säilyttäät kategoorin. Kategoori millä oon pieni geneettinen variasuuni, haavoittuu helposti ko miljöö muuttuu.  ¶
Tulevaisuuðessa geneettinen monikertaisuus ja yhtäläistyminen uushiin miljöihiin oon uussiin kategooriin eðistyspohja.  ¶
Kategoorimonikertaisuus kuvvaa kunka monta kategoorii löyttyy yhðelä alala. Met emmä varmasti tieðä kunka monta kategoorii jakkaa mailman meiðän kansa. Tieðet oon registreerannu ja nimittäny siinä 1,4 miljoonaa kategoorii, mutta tämä oon vain osa koko kategoorimonikertaisuuðesta. Olettaavasti kategoorimäärä meiðän planeetala löyttyy jossaki paikkaa 5 ja 80 miljoonan välilä.  ¶
Suurin kategoorimonikertaisuus löyttyy trooppisila aloila. Trooppishiin saðetmethiin kuuluu vain 7% mailman maa-areaalista, mutta sentähðen ellää yli puolen kaikista tunnetuista kategooriistä näissä mettissä.  ¶
Verrattuna tähään Ruijassa oon vähä kategoorii. Met tunnema siinä 33000 kategoorii maanrajan sisäpuolela. Vieläki meiltä vailuu paljon tiettoo Ruijan kategoorimonikertaisuuðesta, esimerkiksi luulema ette siinä 7000 insektikategoorii, miitä ei ole registeeraattu, löyttyy täälä.  ¶
Piian se oikkee kategoorimäärä Ruijassa oon likemmälä 60000?  ¶
Vuona 2006 Norske Artsdatabanken/Ruijan Kategooridaataapankko teki listan Ruijan uhatuista kategooriistä. Kokonhaansa 18482 kategoorii tarkastelthiin, ja 3886 kategoorii joutui punasele listale. Puoli näistä kategooriistä kuuluu mettämiljöihiin, ja miitä olettaavasti uusi mettäpruuki uhkaa.  ¶
Erilaiset luonnonkategoorit oon erilaisten ellääviin, kasviin ja muitten organismiin elämänpaikat. Luonnonkategoorin ja siheen kuuluuva organismiyhtheiskunta kuttuthaan ekosysteemiksi. Järvet, mettät, lintupahðat, merirannat ja märiköt oon esimerkkii erilaisista ekosysteemiistä.  ¶
Ruijassa meilä oon epätavalinen iso luonnontyyppiin monikertaisuus. Se lähtee siitä ette meiðän maa oon vaararikas, matka pohjasesta etelhään oon pitke, ja maan- ja vaaranpohjissa oon iso variasuuni. Paljon Ruijan luonnonkategooriistä oon muutoin harvinaiset muuala Euroopassa. Kysheessä oon erikoisesti arktiset luonnonkategoorit. Ruijassa löyttyy kansa koske(ma)ttommii alloi mikkä oon melkkein kokonhaansa hävinheet muista Euroopan maista, esim. märiköt.  ¶
Muuala mailmassa oon alloi, mikkä oon niin kaukana pohjasessa ko Pohjas-Ruija, ikuisen jään ja lumen alla. Kiitoksii olkhoon Golfivirrale ette meilä Pohjas-Ruijassa oon niin siunattu rikas elläävä- ja kasvielämä.  ¶
Koko Skandinaavia oli jään alla viimi jääkauðen aikana. Ennimmet tyypit mikkä löyðythään tääpänä täälä, oon tulheet jälkhiin jään sullaamista, niin sanottu viimi 10000 vuoðen aikana. Juuri muutampi harva tyyppi oon saattanu säilyyt jääkauðen lumittomitten vaaranlakkiin päälä.  ¶
Vaikka Pohjas-Ruijan kasvi- ja ellääväyhtheiskunnat oon nuoret ja kliima oon kova, se kuitenki sisälttää huomattaavan bioloogisen monikertaisuuðen internasunaalisessa perspektiivissäki.  ¶
Ei se ole se iso tyyppimäärä mikä oon Pohjas-Ruijan bioloogisen monikertaisuuðen leima. Tyyppimäärä oon relatiivisesti pieni, mutta sen sijhaan monela tyypiilä oon iso lukumäärä. Se mikä leimaa pohjasen luonnon niin erikoisesti, oon luonnontyyppiin erilaisuus ja aitous. Tässä met halluuma näyttäät vain muutamman esimerkin meiðän luonnonrikhaasta maanosasta.  ¶
Monet Euroopan tärkkeimmiistä lohijovista oon Pohjas-Ruijassa. Taananjoki oon se joki mailmassa mikä tuottaa enniimitten Atlantterinmeren lohta. Lohenpyytö oon ollu tärkkee maanosan asutusmallile. Lohenpyytäminen jovissa ja meressä oon antanu, ja anttaa, merkittäävän rahantulon. Sporttikalastaajat koko Ruijasta ja monet ulkomaalaiset vajelethaan niin ko pilgrimmit joka vuosi Pohjas-Ruijhaan haastamhaan fiskulykkyy meiðän jovista.  ¶
Kaikila lohijovila oon oma paikalinen kanta, mikä oon luontunu oman joven miljööhöön. Tämä luontuminen oon tapattunu niin ette niinen parhaimmitten luontunheitten indiviidiin perintömateriaali säilyy. Isoissa jovissa saattaa olla monta eri kanttaa mikkä oon luontunheet sivujokkiin miljöihiin. Nämät eri kannat oon erilaiset geneettiset ressursit. ¶
Valitettaavasti lohikannat oon uhattu monelta erilaiselta puolelta. Tärkkeimmät Pohjos-Ruijan lohikanttoin uhat oon Gyrodactylus ja pajettuin kylvälohhiin ”geneettinen lokkaantuminen”. Vesikönreguleeraukset oon antanheet lohele negatiivissii konsekvenssii muutammissa jovissa, esim. Alattionjovessa.  ¶
Gyrodactylus saattaa lyhykäsessä aiassa tappaat kaikki lohen penikät yhðestä vesiköstä. Parasitti oon jo hyökänny lohikanttoi Nordlandissa ja Tromssassa, mutta ei ole vielä tullu Finmarkhuun. Ei löyðy yhthään metoodii mikä saattaa hävittäät parasitin isosta vesiköstä. Pajetut kylväkalat saatethaan kutteet villilohen kansa.Tämä kuteminen saattaa ”pyhkkiit pois” villilohen perintömateriaalit ja muuttat lohikannan sopeutumiskyvyn kehnomaksi.  ¶
Pohjas-Ruijan lintuvaarat annethaan majapaikkaa Euroopan issoimmiile merilintukolooniile. Tavalisimmat lintuvaaroitten tyypit oon krykki, lunni, kiisla, polaarikiisla , alkka, xxxxxxx ja skarffa. Nämät linnut nouðethaan kaikki ravinnot merestä ja tulhaan vain maale pesimhään. Kalakanttoin muutokset vaikutethaan helposti merilinthuin, ja nämät muutokset oon epäsuora konsekvensi meiðän fiskuista. Monet näistä oon kovin vähenheet viimi vuosikymmenina sillä ko silli- ja lottakannat oon sortunheet. Siinä mikä oli Ruijan manterheen issoin lomvi/kiislakolooni, Jälmesöiä, pessii vain 1% niistä mikkä pesithiin ennen sortumista. Vaikka kalakanta oon noussu, ei oðoteta sitä ette lomvilintu tulis takasin niile aukkeemile vaaran hyllyile. Se nykynen paljota isompi merikokkokanta oon liian iso kiusa kiislale .  ¶
Polaarikiisla Polarlomvi ¶
8. Uniikit märiköt Unike våtmarker  ¶
Märikkö oon sana mihiin kuuluthaan jänkät, matalat lantot ja järvet, matalat mukat ja lahðet, jovensuut ja rantakentät. Näitä luonnontyyppii meilä oon paljon Pohjas-Ruijassa, täälä oon muutammat Euroopan tärkkeimmiistä märiköistä. Toisissa paikkoi Eurooppaa märiköt oon kovasti kärsinheet negatiivistä muutosta jälkhiin toista mailmansottaa, niin ette tämä luonnontyyppi oon nyt harva.  ¶
Märiköissä löyttyy usheen erittäin erikoissii kasvisysteemii. Sen lisäksi net oon usheitten linttuin eldoraado. Sielä oon kasvitten intensiivinen itäminen ja insektiin hautominen. Finmarkun tunturitten jänkkäalat oon valtakunnan tärkkeimmiistä pesimispaikoista märikkölinnuile, esim. kiljuhanhile. Jovensuut ja rantakentät oon tärkkeitä pesimis- ja leppämispaikkoi siirtolinnuile.  ¶
Valitettaavasti oon monet märiköt hävviimässä meiðän maanosastaki. Moottoriajoneuvot jänkkäpaikoissa jätethään syvvii jälkkii maahaan. Jäljet ojitethaan veðet, ja veðenkorkkeus muuttuu. Se iso poromäärä Finmarkuntunturissa jättää kans issoi polkuhaavoi märikhöin. Polvut ojitethaan märiköt. Rantakentät ja jovensuut oon muutammissa paikoissa uhattu rakentamisesta ja lokkaantumisesta.  ¶
Pohjos-Ruijassa löyttyy vieläki elläintyppii mikkä oon harvinaiset, tahi oon hävinheet muualta mailmassa. Tässä näjemä esimerkkii niistä.  ¶
Siippiinväli oon kiini 2,6 m, ja sentähðen merikokko oon issoin, ja piian kaikkiin majesteetisin, lintu Ruijan luonnossa. Ennen tätä merikokko löytyi melkkeen yli koko Euroopan, mutta kova jahti ja lokkaantuminen oon hävittäny kategoorin enniimistä mailmanosan paikoista. Yli puolen Euroopan merikokkokannasta löyttyy nyt Ruijassa. Ruijassa pessii 3400-4000 parrii, ja ¾ niistä Pohjas-Ruijassa. Ruijan merikokkokannan penikköitä oon eksporteerattu Skottlandhiin, ja sielä oon ollu mahðolista etableerata merikokon aloihiin miistä sen ennen oon hävitetty.  ¶
Ko enniimet siirtolinnut talvela jäätethään Pohjas-Ruijan hakemhaan lämpimmämppii alloi, löyttyy kans linttui mikkä tulhaan maanoshaan talveksi. Nämät kategoorit pesithään aloissa missä oon ekstreeminen talvikliima, ja täältä het löyðethään talven elämänsoppiivat olot. Esimerkki tämmäsestä kategoorista oon stellers(u)orsa mikä tullee Varenginvuonole joka vuosi talveksi isossa määrässä. Melkkeen kolmasosa euroopan stellersorsakannasta ollee yli talven tällä vuonola. Ei mishään Euroopassa ole niin iso määrä stellersorsii ko Varenginvuonola. Muutammiina talvina nävythään isot stellersorsatokat mikkä olhaan talven Tromssanki rannikoila.  ¶
Saukko oli tavalinen järviin ja vesikköin elävä melkkeen koko Euroopassa 1900-luvun alkhuun saakka. Etelä-Ruijassa ja muuton Europaassaki saukko oon kohta kaðonnu. Luulttaavasti syy siheen oon se ette elämänolot oon hävitetty ja miljöömyrkkymäärä oon noussu. Täälä Pohjas-Ruijassa saukko vieläki löyttyy isoissa määrissä.  ¶
Ruijan ainut permanentti karhuukanta löyttyy Paatsjoenlaksossa Finmarkussa. Tämä oon yhtheinen kanta krannimaitten Suomen ja Ryssän kans. Muuton Ruijan karhuukannassa löyttyy enniimmitten vajeluskoirhaita mikkä tulhaan krannimaista, mutta Paatsjola löyttyy kans naaraskarhuita ja peniköitä. Sentähðen Etelä-Varenkhiin oon laitettu yðinalan karhuile. Tällä alala haluthaan säilyttäät kestäävän karhuukannan tulleevaisuuðessa.  ¶
Pohjas-Ruijan kasvilisuus oon erittäin erikoinen, ja se herättää internasunaalista huomiota. Enniimet kasvit täälä kassuthaan heiðän levviimisalan syrjälä. Paljoila kasviila oon tämä heiðän pohjasin kassumapaikka, mutta löyttyy kans joitaki selvästi arktissii kasvityyppii joila oon heiðän eteläisin levviimispaikka täälä meilä. Muutammiila näilä kasviila täälä meilä oon heiðän päälevviiminen iðässä, sipirin taigala/tunturissa. Näile kasviile Pohjas-Ruija oon heiðän läntisimmin syrjä.  ¶
Tämä kasvitten sekkaantuminen erilaisista kliimasooniista luopi epätavalissii kasviyhtheiskunttii. Toinen Pohjas-Ruijan kasvilisuuðen erikoismerkki oon se ette monet kasvit mikkä kauempana etelässä laskethaan tunturikukasviiksi, täälä kasuthaan merenrannassa.  ¶
Muutammiila harvoila kasviila täälä oon vain yksi tahi kaksi kassuumispaikkaa meiðän maassa, ja niitä räknäthään uhatuiksi tahi kovin loukkaantuviksi. Esimerkkii siitä oon maasimjelt , (oxytropis deflexa) polarflokk/karvasinilalva 'Bilbo' (polemonium boreale) ja purppurakarsi (Braya purpurascens).  ¶
Nordlandin sanothaan usheen Ruijan ”orkkideefylkiksi”. Monet orkkideekategoorit vaatithaan kalkkirikasta maata. Semmosta maatyyppii löyttyy harvoin muuala maassa, mutta Nordlandissa se oon tavalista. Tromssassa ja Finmarkussaki löyttyy harvinaisten orkkideitten kassuumapaikkoi.  ¶
Jänkkävilla Duskmyrull (Eriophorum angustifolium) ¶
Tunturitervakukka/Pikkutervakko Fjelltjæreblomst (Lychnis alpina) ¶
Verrattuna muihiin Euroopan oshiin asutus Pohjas-Ruijassa oon harva. Vaikka ihmiset täälä kaikhiin aikhoin oon elänheet luonnossa ja luonnosta, het oon kuitenki elänheet niin ette luonto oon säilyny melkkeen alkupöräisenä. Viimi aikoina luonnonkäyttö oon tullu intensiivisimmäksi, ja jäljet ihmisten aktiviteetiista oon selvemmät ja laajemmat. Onneksi meiðän luonnossa oon vielä isot puhtaat/koskettamattommat osat, miitä muuala meiðän mailmanosassa ei knapisti löyðy. Pohjasruijalainen saapi olla ylppee näistä puhthaista/koskettamattommiista paikoista. Samhaan aikhaan met olema kovin vastuuliset tämän luonnon oikkeesta hoiðosta.  ¶
Figuuri näyttää niitä paikkoi (vihrinen färi) mistä oon yli 5 km likkiimheen tieheen, rautatieheen, rakennethuun paikhaan tahi vesikön rakentamispaikhoin vuosina 1900, 1940, 1980 ja 1994. Met näjemä selvästi ette issoimmet puhthaat/koske(ma)ttommat paikat oon Pohjas-Ruijassa, erityisesti Finmarkussa. Paljot elläinkategoorit liitythään näihiin korvennäköishiin paikhoin, ja kiljuhanhi oon yksi niistä. Näilä isoila puhthaila/koskettommiila paikola oon iso vapaa-aijan ja luonnonkokemuksen arvo.  ¶
Ruijan issoin outa mikä vielä oon olemassa, löyttyy Paatsjoven laksossa Finmarkussa. Isot osat tästä mettästä oon suojeltu Yli Paatsjoven nasunaaliparkissa. Tässä nasunaaliparkissa löyttyy itäissii elläin- ja kasvikategoorii mikkä oon harvinaiset tahi ei löyðytä muuala maassa.  ¶
12. Miksi met piðämä vaivata tästä? Hvorfor skal vi bry oss?  ¶
Mailman histooriassa ihmiset ja melkkeen kaikki maapallon kategoorit oon relatiivisesti ”nuoret kategoorit”. 99,9 % niistä kategooriista mikkä koskhaan oon elänheet maapallola, oon jo hävinheet. Kategooriin hävviiminen ja uussiin kategooriin eðistyminen oon jatkuuva ja luonnon normaalinen prosessi.  ¶
Mutta ko hävittäminen/hävviiminen oon normaalista luonnossa, miksi met sitte piðämä vaivata luonnon kategooriin säilyttämisestä?  ¶
Se luonnolinen hävviimisprosessi tullee miljöönmuutoksista, kategooriin keskivälisestä kilppailusta ja luonnonkatastroofiista.  ¶
Luonnon hävviimisen vastikkainen prosessi oon taas ihmisluotu kategooriin hävittäminen, mikä lähtee suunniteltuista vaaliista. Ihmiskansa oon vastuulinen siitä hävittämisestä mikä tapattuu tänä päivänä, ja semmosela isola vauhtila mitä mailma ei koskhaan ennen ole kokenu.  ¶
Joka päivä hävitethään siinä 50 - 200 kategoorii. 5 - 10 näistä oon issomppii kategoorii, ja rästi oon ”pikkumattoi” ja mikroorganismii. Jos tämä eðistys saapi jatkuut, niin yli puolet mailman kategooriistä saattaa olla poissa 50 - 100 vuoðen päästä. Hävittäminen oon iänkaikkista. Nämät kasvit oon iänkaikkisesti hävinheet meiðän maapallolta, ja eikä niitä saata uuðesti luoða.  ¶
Ruijassa met emmä ole vielä kokenheet ette iso kategoorimäärä oon hävinny. Meilä oon kuitenki iso syy pölätä Ruijan bioloogisen monikertaisuuðen hävityksestä.  ¶
Kiini 3886 kategoorii oon Norsk Artsdatabankenin uhattuin kategooriin listala minkä annethiin ulos 2006. Puolet niistä kuuluu mettämiljöihiin, miitä moderni mettäpruuki uhkaa.  ¶
Oon paljon syitä siiheen ette bioloogisen monikertaisuuðen uhan häyttyy vähenttäät. Seuraavassa met kattoskelema muutammiita niitä tärkkeimppii syitä.  ¶
Ensi ihmiset Pohjas-Ruijhaan tulthiin nuoin 10000 vuotta aikkaa. Jää oli sillon poissa saarista ja rannikoilta. Nämät ihmiset vajelthiin piian porotokkiin pörässä näihiin jäättömhiin paikhoin. Kaivaukset näytethään ette nämat kivikauðen ihmiset oon korjanheet rikhaita meri- ja maaresurssii.  ¶
Luonnon resursin korjaaminen oon tasan ollu, ja oon vieläki, ihmisten asutuksen kantapelkka meiðän maanosassa.  ¶
Vuonoin ja jokilaksoin asutuksen elatuspohja oon ollu jahti ja kalastus, ja hiljemmin maapruuki.  ¶
Koko maanosassa marjan- ja munankokkoominen oon ollu mielheinen ruvanlissäys.  ¶
Niin ko olema nähnheet, luonnon moninaisuuðen korjaaminen oon ollu Pohjas-Ruijan ihmisasutuksen premissi, ja resursiila oon ollu iso merkitys asutusmallile.  ¶
Ruokaresursiin lisäksi luonto anttaa kans meile industriin raaka-ainheita ja sentähðen oon työpaikkoin ja rahantulon pohja. Isot osat Pohjas-Ruijan lokaalipaikkakunnista oon perustettu luonnosta nouðettuin resursiin pohjale, olikhoin se fisku, poronhoito, mettäpruuki tahi maapruuki.  ¶
Tämä merkittee sitä ette meiðän asutukset oon kovin kiini resursintulosta. Met häyðymä sentähðen korjata luonttoo järkkeevälä tavala. Resursiin liikakäyttäminen saattaa anttaat katastroofissii konsekvenssii luonnole ja ihmisile jokka elethään korjaamisesta, niin ko olema nähnheet monnii esimerkkii menneisyyðessä.  ¶
1800-lopun intensiivinen valhaanpyytö hävitti kohta kaikki net isot valhaan kategoorit. Vaikka nämät kategoorit 1904 asti oon oltu totaalikieletty, net oon vieläki hyvin harvinaiset.  ¶
Silli- ja lotakannan liikakäyttäminen 60-, 70- ja 80-luvuila tuoi fiskule kollapsin. Meri oli kohta tyyhä kalasta, ja kalanpyyttääjiile ei ollu työtä. Tämä antoi hirmuiset negatiiviset konsekvensit paljoile Pohjas-Ruijan kaupungiile ja isommiile paikoile.  ¶
Monet pöläthään nykyi sin ette poronhoitoki oon saamassa samanlaista kollapsii, Finmarkuntunturin liikanykimisen ja kuluttamisen syistä. Jos semmonen kollapsi tullee, se tullee eppäilemättä tuomhaan issoi probleemii, jopa ekonomissii, sosiaalissii ette kulttuurissii.  ¶
Kuva näyttää polkukulumista poroaittaa pitkin Ifjordintunturila Finmarkussa.  ¶
Oon pieni eppäily siitä ette tulleevaisuuðessa tullee löytymhään luonnonresurssiin käyttämismahðolisuuksii miitä met nykyisin emmä käytä. Tästä saattaa tulla uussiin industriin ja työpaikkoin pohja. Nykyisin näjemä esim. nousseevan interessin teppu- ja taararesurssiin korjaamisheen rannikkoo pitkin. Näissä teppu- ja taararesursiissa löyttyy ainheita miitä industri saattaa käyttäät, ja sen lisäksi niitä kysythään tervheysruokatavaroina. Ja kuka olis luulu 20 vuotta aikkaa ette raakun/kuiskin saattoi käyttäät kaupalisesti?  ¶
Variksenpesästä saattaa tulla uusi iso eksporttitavara. M.m. japanilaiset tykäthään siitä elläimestä delikatessinä.  ¶
Oon tunnettu assii ett monila elläimilä ja kasviila oon ainheitä miissä oon medisiininen voima. Ruijan kansanmedisiinistä tunnema sattoi kasvii miitä oon käytetty tauttiin hoiðossa. Fakta oon ette yli 40 % meiðän medisiiniistä oon luonnon ainheitten pohjalta. Vain juuri pikkunen osa organismiin medisiiniainheista oon tutkittu, ja eppäilemättä tulleevaisuuðessa met tulema löytämhään medisiinii meiðän ympäriolleevista kategooriista. Vuonna 1969 Hardangerintunturista löytyi sieni mikä lieventtää ruumhiin immuunisuojelun. Tästä tuli Cyclosporinmedisiini mitä käytethään nykysin transplantteeramisessa yli koko mailman. Piian löyttyy HIV-, syöpä- ja vielä nyt tunnettomattoin tauttiin medisiinii muutammassa elläimessä, kasvissa tahi mikroorganismissä täälä Pohjas-Ruijassa?  ¶
Meilä oon vähä tiettoo niistä kategooriista mikkä saatethaan olla tärkkeet tulleevaisuuðessa. Kategoorin hävittäminen vähenttää meiðän omat ja meiðän jälkiläisten tulleevaisuuðen mahðoliset.  ¶
Keripukinyrttii käytethiin ennen sitä pölättäävän tauðin keripukin estossa. Kasvissa oon paljon C-vitamiinii.  ¶
Moninainen ja puhðas/koskematon luonto anttaa rikhaita kokemusmahðolisuuksii. Jahtaaminen ja kalanpyytäminen oon tärkkee vapaa-aijan hommailu paljoile ihmisele. Toiset tykäthään pitkistä ja ankaroista kävelymatkoista, ja taas toiset tykäthään lyhemmiistä likialan kävelyistä. Linttuin-, insektiin- ja kasvitten katteleminen oon hobby ja ilonlähðet paljoile ihmisile. Monet meistä arvostama marjan- ja sienenkokkoomisesta syksylä.  ¶
Moninainen luonto anttaa monenlaissii kokemuksii ja mahðolisuuksii erilaisten tarpheitten tyyttämisheen.  ¶
Pohjas-Ruijan väki kunnioittee sitä. Jatkuuvasti nousseeva turistiimääräki tullee meiðän maanoshaan kokkeemhaan luonttoo. Turismielatus oon lujasti nousemassa, ja ei sitä tartte eppäilä ette se oon meiðän sievä luonto ja intersanttinen kulttuuri mikkä oon pää-attraksuunit heile jokka tulhaan meile kylhään.  ¶
16. Luonto oon kulttuurin kehto Naturen er kulturens vugge  ¶
Luonnon vaikutus meiðän elämäntaphaan oon eppäilemätön. Asutusmalli, ruokatradisuunit, vaatheet, kieli, kansanusko, konsti ja elatuselämä oon esimerkkii siitä millä laila meiðän kulttuuri oon kiini luonnonresurssiista ja siitä miljööstä missä met asuma. Pohjas-Ruijassa ellää monta erilaista kulttuurii vieritysten, ja se moninainen luonto oon moninaisten kulttuuriin pohja. Erilaisila luontotyypiilä; rannikoila, vuonoila, tunturiila ja jokilaksoila, kaikila oon omat tyypiliset kultturituntomerkit.  ¶
Meiðän moderni yhtheiskunta, ko kysheessä oon ruvanhommaamista, työst ja asumapaikasta, ei ole ennää niin kiini siinä lokaalisessa bioloogisessa moninaisuuðessa ko ennen. Luonnon merkitys kulttuurile oon kuitenki vieläki iso. Luonto muoðostaa meiðänki oman ittetunnon ja identtiteetin.  ¶
Meiðän luonnonperintö oon sitte täysin tasa-arvonen meiðän kulttuuriperinnön kansa. Luonnonsuojelu oon kulttuurinsuojelu!  ¶
17. Kaikki kuuluu yhtheen Alt henger sammen  ¶
Luonnon organismit oon osat monimukkasesta yhtheispelistä missä kaikila osila oon funksuuni ja merkitys kokonaisuuðele. Kasvit ”otethaan kiini” voimaa auringosta ja valmistethaan sen toisile organismiile. Samhaan aikhaan net laitethaan oksygeenii mistä kaikki elläimet oon kiini. Muutammat elläimet syöðhään kasvii, ja syötätelhään itte lihansyöviile eläimile. Monet insektit autethaan tomuttaat kasvitten kukat. Insektit ja heiðän toukat oon tärkkee ruoka paljoile elläimile, esim. kaloile. Paljot sienet ja bakteerit oon kuolheitten elläimitten ja kasvitten hävittämisspesialistit niin ette ravintoainheet, ”tiilikivet”, tulhaan uuðesti käythöön.  ¶
Juuri 50 vuotta aikkaa kiljuhanhi oli tavalinen lintu Pohjas-Ruijan tunturiissaa. Nykyísin se oon hävviimässä.  ¶
Osa 1, ”Viimi siirto/muutto”, oon muistelus kiljuhanhin tilasta, tyypin uhasta ja siitä työstä mitä nyt tehðään sen pelastamiseksi.  ¶
Osa 2 nettinäyttelystä oon muistelus Pohjas-Ruijan erityisestä luonnosta, luonnon tyyppirikhauðen ja luonnontyyppiin, ”bioloogisen monikertaisuuðen” säilyttämisestä.  ¶
livsform - elämänhaamu ¶
naturtype - luonnontyyppi ¶
Kvenvotten ¶
Oversatt av: Kvensk institutt ¶
Jokivarsitten variantti ¶
Kvenvotter – Kväänivantthuut ¶
Vantthuut missä oon kväänin motiivi, Lisa Vangenin design. ¶
Lanka vantthuile:  Rauma fiinivilla PT2 tahi muuta vantutlankaa. ¶
Koko: (M) – (L). ¶
Eksempelivantthuissa oon pietty: ¶
Tikut:  Sukkatikut nr. 2,5, ja häkläkoukku nr. 2,5. ¶
Tikun koko oon tyhä opastava. ¶
Jos kuot mönsteriä kiinteästi se saattaa olla hyvä vaihettaat tikuile mikkä oon yhen kovon isomat. ¶
Kutomaresepti ¶
Työn kuothaan ympäri sukkatikuila. ¶
Pane ylös (56) – (64) silmää 2,5-kokosille sukkatikuile pohjafärilä. ¶
Kuo *1 kerta oikhein, 1 kerta nurin* kaksi kertaa, ja sitte 2 kertaa oikhein. ¶
Kuo sitte mönsterin. ¶
Ko sie olet kutonu mönsterin, niin sie kuot nuoin (15) – (25) kertaa pohjafärilä. ¶
Sitte kuot peukalon merkin. Kuo (11) – (13) silmää muunfärisellä langala. Nosta silmät takasin tikule ja jatka pohjafärilä. NB! Toisessa vantthuussa piät muistaat panna peukalon merkin vantthuun toisele puolele. ¶
Kuo sitte nuoin (40) – (50) kertaa. Se oon hyvä freistata vantthuun käjelä niin ette saat sen passelin pitukaiseksi. Ala fellaamhaan ko vantut oon nuoin 2 cm toivotusta pittuuesta. ¶
Fellinki ¶
Pane 1 merkkilangan kerran alkhuun ja 1 merkkilangan (28) – (32) silmän jälkhiin. Joka kerta pittää fellata 4 silmää. 3 silmää ennen merkkiä piät fellata niin ette sie kuot 2 silmää oikeanna yhtheen, ja kuot 1 silmän oikhein. Merkin jälkhiin kuot 1 silmän oikhein ja 2 silmää väänettynnä yhtheen. Fellaa joka 2. kerta, yhtheensä 4 kertaa, ja sen jälkhiin joka kerta. Fellaa siksi ko oon 8 silmää jäljelä. Klippaa langan poikki, veä sen muitten silmitten läpi, kiinitä langan ja neulo sen kiini nurean puolela. ¶
Peukalo: ¶
Plokkaa ylös peukalonmerkin silmät ja ota pois merkkilangan. Ko sie olet kutomassa ensimäistä kertaa, sie piät plokata kaksi silmää kummaltaki puolelta = (26) – (30) silmää. Ylösplokatut silmät kuothaan sitte yhtheen seuraavassa kerrassa. ¶
Kuo ympäri siksi ko peukalo oon nuoin (5) – (  7  ) cm. Sitte pittää fellata peukalon silmät. Kuo 2 kertaa tällä tavala: Kaks ja kaks silmää kuothaan oikeanna yhtheen. Klippaa langan poikki, veä sen muitten silmitten läpi, kiinitä langan ja neulo sen kiini nurean puolela. ¶
Kvääniruusu: ¶
Saatat valita itte, haluatko kvääniruusun vantthuile. Kvääniruususta oon useampi versuuni. ¶
Käytä 2,5-kokosta häkläkoukkua. ¶
Neulo 6 ruusunlehteä keltasella langala, ja neulo ruusun vantthuusseen. ¶
Valmistaminen: ¶
Neulo piit punasella, sinisellä ja keltasella langala ranttheen ympärille ja neulo kiini löysät langat. ¶
Kvenvotter – Kväänivantut ¶
Kvenrosen: ¶
"Meiðän päämäärä oon paremman ja turvemman mailman rakentaminen missä kaikki lapset saaðhaan hyvän koulutuksen ja missä het saaðhaan täyðelisti eðistäät heiðän talentit niin ette het nyt ja jälkhiin raahvaina ihmisinä saatethaan auttaat toinen toista solidartiteetin, luottamuksen ja keskinäisen kunnioituksen hengessä.” ¶
Alkusanat  ¶
Vadsø museum - Ruija kvenmuseum on joka vuosi vuotheen 2003 saakka pitäny aktiviteettiviikkoa, Kvääniviikkoa, mikä on tarjous alan lastentarhoile ja kouluile. Viikola on joka vuosi ollu erilaisia teemoja, niin ko fisku, maa(n?)pruuki ja leipomatradisuunia. Viikon tarkotus on antaa lapsile, jokka on myötä siinä, kokemuksen museumistä ja samhaan aikhaan lisätä tietoa kväänikulttuurista ja sen merkityksestä lokaalisessa histooriassa. Joka vuosi on tehty häftin kvääniviikole, ja tämä häfti on kvääninkielinen lyhytversuuni niistä häfteistä. Prosjektin on valmistettu Finmarkun fylkkimannin Oppvekst- og Utdanningsavdelingin tuela.  ¶
Kväänit  ¶
Kväänit oli kansaa mikä monessa paarossa (aallossa?)siirtyi Suomesta ja Ruottin Toorniolaksosta Pohjas-Ruijhaan noin vuotheen 1900 asti. Het ja heijän jälkiläiset on kuttuttu kvääniksi. Iso määrä kväänejä tuli Varenkhiin 1830-1860 välilä. ¶
Toela yli 60 % Vesisaaren asukhaista oli kväänejä 1885 väenlaskemisessa. ¶
Kvääni on monta sattaa vuotta ollu viralinen nimitys mantallissa ja väenlaskemisissa. ¶
Nimityksen käyttö on ollu ja on vieläki hankala. Erittäin norjalaistamisaikana mikä alkoi 1800-luvun keskiosassa, kväänisannaa ymmärrethiin negatiiviseksi. Muutamila on vieläki tämä käsitys, mutta toiset taas ei käsitetä sitä probleemaattiseksi, ja haluthaan sanoa ittensä kvääniksi. Viralisesti nimi on neutraalinen ja selvä rajotetun joukon, nasjunaalisen minoriteetin nimitys. ¶
Mikä oli syy siheen että kväänit tulthiin Varenkhiin? Alat (jeg er ikke sikker på at ”ala” er kjent i betdninga 'område'; best å sjekke! ) mistä het tulthiin, olthiin kokenheet katovuosia, liika-asutusta ja sottaa. Tämä pani ihmiset siirtymhään. ¶
Mutta hyvät fiskut ja maapruuki- ja työmaholisuuet veethiin kansaa heitä. Paljoila oli kansaa Amerikka pitkälisenä päämääränä ko het menthiin Havlanthiin, Ruijhaan, niin ko het sen sanothiin. Sen lisäksi sinä aikana kansaat muutoinki liikuthiin paljon ja siirythiin paikasta toisheen. Paljon ihmisiä koko Euroopassa siirty niinä aikoina.  ¶
Asutus  ¶
Fisku on kauon ollu erittäin tähelinen Finmarkule ja Varengile. Aina kivikauesta asti saatama nähhä jälkiä siitä että meriresursit on olheet alan asutuksen tärkeitä lähtheitä. Varenginvuonosta saattaa pyytää kaikkia niitä tavalisimpia ruokakaloja. ¶
Samhaan laihiin sovithaan alat ympäri vuonoa hyvin maapruukhiin ja asutuksheen. ¶
Fisku ei ole vain antanu ruokaa pöyäle, mutta on kansa ollu tärkeä kauppatavara. Sekä vaihtokauppassa tavaroitten kansa että rahala maksettaissa.Kiini 15-1600-luvulta on laivoja Spaaniasta, Saksasta, Itaaliasta, Franskasta, Hollandista, Tanmarkusta ja Ruottista saakka tuonheet tarpheelista tavaraa mitä on vaihetettu kalhaan, traanhiin ja muihiin tavarhoin. Ryssälä oli erilainen rooli siinä kaupassa. ¶
Pomoorinkauppa ryssän laivoin kansa oli tärkeä paikkalisväele. Se alko noin 1740 ja loppu 1917 ryssän revolusuunin jälkhiin. Mutta on rapporteerattu että ryssän kauppamiehet triivathiin luvatonta kauppaa Finmarkussa jo 1680-luvulta, ja että joku pomoorikippari seilas Ruijhaan 1930-luvun lopphuun asti. Pomoorit tuothiin ryssän ruisjauhoa kalan vaihtokaupaksi ja turvathiin Finmarkule elintärkeää ruokatavaraa katovuosina ja sillon ko tavaraa etelästä ei tullu.  ¶
Fisku rahalähteenä on aina ollu epävarma.Muutamina vuosina elethiin yli määrän, ja toiset vuoet taas olthiin niin huonoja että ei ollu ruokaa kohta ittelekhään. Sillä on fiskaripuunasysteemi jo varhain pelannu tärkeää roolia pitkin koko rannikkoa. ¶
Syy siiheen että kväänit 1800-luvula tulthiin asumhaan Varenkhiin ja toishiin paikkhoin Pohjas-Ruijassa, oli heiän hakeminen hyvvää maapruukimaata ja maholisuutta ellää kalasta. Asutus on saannu leiman siitä. Varengissa meilä on pienkaupungin näköset asutukset, ja kylilä on osittain sama etnisyys. ¶
Kylitten vieressä on hyvvää maapruukimaata likelä mertä semmosessa paikasssa, missä on hyvä nousta ranthaan venheelä .  ¶
Venheitä  ¶
1800-luvula Nordlanninvene (nuurlanninvene??) oli se tavalisin vene etelästä Tröndelaagista pohjasheen Finmarkkhuun ja ithään vielä Rysshään asti. Taitavat ihmiset nähthiin jo kaukaa missä venheen olthiin rakennettu, ja usheen kuka sen oli rakentanu. Venheenrakentajia löyty usheissa Varengin kylissä. Sekä kväänit, ruijalaiset että saamelaiset rakennethiin venheitä. Suomessa kväänit ei olheet tottunheet ishon suolasheen merheen, mutta paljot heistä olthiin hyvät käsityöntekijät ja opithiin heti rakentamhaan venheitä Finmarkun fiskule. ¶
Ensimäiset moottorivenheet Varenkhiin tulthiin noin 1900-1910-luvula. Nämät moottorivenheet olthiin puuvenheitä missä oli moottori ja purje. Monet panthiin kansa moottorin vanhoishiin purjevenheishiin tahi nordlanninvenheishiin. Alussa moottorit olthiin niin pienet että oli pakko käyttää purjetta solaarin säästämiseksi. Se meni monta vuotta ennen ko moottorivenheet olthiin voittanheet kilpailun purjevenheitten kansa.  ¶
Venheitten uuestikäyttö  ¶
Puumateriaali oli tyyris resursi puunköyhässä Varengissa. Sentähen oli tärkeä käyttää materiaalin hyväksi viimi lopphuun asti. Pieniä ja isoja venheitä otethiin maale ko net olthiin palvelheet valmhiiksi merelä, ja niitä käytethiin kattoina pienissä taloissa niin ko kajoissa ja lammasnavetoissa.Toisen mailmansoan jälkhiin, pakkoevakueerinki- ja uuestirakentamisaikana oliki joitaki jokka asuthiin veinheitten alla. Lopuksi venheen käytethiin poltoksi. ¶
Vielä nykysin näjemä kajoja ja ulkohuonheita mikkä on tehty vanhoista venheistä muun muassa Annijoessa, Kramppisessa, Klupuviikassa, Morttisessa.  ¶
Fisku  ¶
Enimät varenkilaiset olthiin fiskareja, ja enimät heistä triivathiin maapruukia samhaan aikhaan. Elättämisessä tarvithiin kuitenki kaksi jalkaa. Harvat omistethiin oman venheen 1800-luvula. Usheen se oli perhe tai usheita samasta kylästä jokka omistethiin yhen venheen. Se oli kansa tavalista että kauppamiehet, niin ko Äspessi (Esbensen), omistethiin yhen venheen tai monta venettä, ja het hyyräthiin miehiä. ¶
Fisku Varenginvuonossa oli tavalista. Täälä on paljon hyviä fiskumataloita ja kaikila oli omat nimet, sekä kvääniksi että norjaksi. Mutta muutamat reisathiin kansa kauemmaksi ulos, ja myythiin kallaa muun muuassa Kiiperissä, Vuoreassa tahi Berlevågissa.Fisku oli miesten työ. Mutta vaimoihmisilä oli pakko olla koinhoiossa ko miehet olthiin fiskussa, ja työtelä ko kalat olthiin tuotu kothiin. Ko mies oli fiskussa, vaimola oli pakko hoitaa taloa, lapsia ja elläimiä. ¶
Kläpilä oli pakko auttaa kotityössä, ulkotyössä ja fiskhuun valmistamisessa. Ennen ko isä lähti merele, heilä oli esimerkiksi pakko olla myötä kaivamassa fieruamatoja syötöksi, ja vielä jälkhiin sitä syöttää liinan. Ko isä tuli kothiin, heilä oli pakko auttaa kalan- ja kalapäitten kantamisessa ja niitten kuivaamhaan henkaamisessa. Jos oli vaihtotavaraa, heilä oli pakko kantaa net ylös. Pojat olthiin myötä fiskussa ko het olthiin 12-13 vuotiset, ja heiltä vaaithiin miehen työn. Het ei olis saanheet ruokakallaa (Aldri hørt uttr. ”ruokakala”, men ”keittokala”, kyllä, altså kokfisk, eller hva står det i originalteksten?) tahi rahhaa, jos perhe ei olis tehny työtä yhessä.  ¶
Maapruuki Varengissa  ¶
Varengin asutuksela on kauvon ollu leimaa siitä että se on sekotus monesta kansanjoukosta. Ennen ruijalaista asutusta 14-1500- luvula löyty sesonkimainen saamelaisasutus tällä alala. Pääresursit mitä käytethiin, oli kala ja muut vuonon raaka-ainheet. Maapruukia oli vähä, mutta 1600- luvulta met tiämä että sillon oli vähäsen karjanhoitoa.  ¶
1800-luvula oli suuri eistys Varengin maapruuissa. Tämä eistys on samanaikhanen ko muun muuassa kväänitten asuttuminen. Kväänit tulthiin rikhailta maapruukitradisuunialoilta, ja heilä oli tietoa ja kokemuksia miitä het käytethiin uusila maisemila.  ¶
Ennen ko kväänit tultiin Varenkhiin, alan maapruukia leimas rikas fisku. Fisku oli täälä tavalinen pääelatus ja sen vieressä oli vielä vähäsen maapruukia. Enimät jaksethiin kausittain tienata hyvin fiskusta, ja huonoila aioila het elethiin kauppamiehen lainala. ¶
Kväänitki käytethiin hyväksi sen rikhaan fiskun, mutta lisäksi het satsathiin enämen maapruukhiin että ko heiän ruijalaiset krannit.  ¶
Maatyötä  ¶
Varengin maa on karu ja vaatii raivausta ennen ko siitä saapi hyvvää satoa. Kväänilä jokka tulthiin tälle alale, oli tietoa tästä. Tämä tuli heile avuksi uusviljelyksessä. Het sonnitethiin karun maan niin että saathiin isompia satoja, ja het aiathiin pellot ja niityt. Erittäin 1860-luvula kravitethiin ja kuivatethiin isoja jänkkiä niityiksi. Sen lisäksi het käytethiin hyväksi ulkoniittyjä talvirehuksi elläimile. Usheitä ulkoniittyjä raivathiin ja otethiin pruukhiin 1860- ja 70-luvula.  ¶
Maata sonnitethiin elläimitten sonnala. Sen ajethiin kentile ja hajotethiin ko lumi oli sulannu . Net joila oli hevonen, ajethiin sonnan kärrön tahi reen puukassassa ja hajotethiin sen siitä. Toiset hääythiin itte vettää kärröt ja hajottaa sen käsivoimin. ¶
Teppu ja taara oli kansa paljon käytetty sonnaksi, ja erittäin niile kentile mikkä olthiin likelä fieruaa. Muutamina vuosina fieruassa saatto olla paljon teppua ja taaraa mitä tuuli oli tuonnu ranthaan.  ¶
Kväänitten joukossa oli paljon hyviä käsityöntekijöitä. Ei ollu tavalista ostaa niitä työkaluja ja apuneuvoja mitä tarvithiin. Usheimat laitethiin itte työkaluja, tahi tilathiin niitä paikaliselta työkaluntekijältä.  ¶
Mitä het viljelthiin?  ¶
Iso osa maatyöstä meni rehunhakemisheen elläimile. Vasta 1840-luvula alko putaatin kylväminen Vesisaaressa. Vähitellen putaatin ja toisten juureksittenki niin ko naurhiin kylväminen tuli tavaliseksi. Yksinkertasesti sanottuna kväänit kylväthiin ja korjathiin enämen putaattia ko ruijalaiset. Muutammat freistathiin kansa viljelä jyvvää, niin ko het olthiin pruukanheet kotipaikoila, mutta Varengin kliimaa ei oltu sovitettu jyvän pitkhään kypsymisaikhaan.  ¶
Ulkokenttäresursit  ¶
Ulkokenttäresursit olthiin tarpheeliset enimile perheile; sekä niityiksi, marjankokkoomisheen, polttopuuksi, fiskuksi ja jahiksi. Täältä saathiin sekä rehua elläimile, tarpheelista ruokarasuunia pitkäksi talveksi että rahhaa marjoista, kalasta ja riistasta mitä net myythiin.  ¶
Niitty ¶
Net isot jänkkäalat olthiin tärkeitä niittyjä.(Spørsmål: skal predikativet være i part. her? Hva med: tärkeät niityt?) Jänkkäheinä oli tarpheelinen että pärjäthiin yli talven. Kankeaa heinää keitethiin hauepaassa kalamolon kansa, ja siitä tuli ravintorikasta ruokaa elläimile. Jänkkäniitty alko augustikuun alkupuolela. ¶
Sillon oli kyläniityt ja muut kylätyöt lopetettu. Työ saattoi piisata muutamasta päivästä noin kuukautheen, kysymys säästä ja siitä kunka paljon heinää tarttethiin.  ¶
Ko miesihmiset olthiin niittänheet heinän, sitte kläpit ja vaimoihmiset haravoithiin sen kokhon. Heinän kuivatethiin suoraa maassa tahi sen haasithiin. Ko se oli kuiva, sen panthiin saurhaan. Heinän säilytethiin näin loppusykshyyn tahi alkutalvheen saakka. ¶
Silloin sen nouethiin alas hevosela ja reelä tahi veethiin alas kelkala.  ¶
Hilla ¶
Hillankokoaminen oli tähelinen aktiviteetti kesälä ja syksylä. Hillan myyminen oli tärkeä lisätulo monile. Kaikila oli pakko olla myötä jänkkhään. Koko perhe lähti liikheele, ja usheen se oli kesän mukavin tapahtuma. Joka perheelä oli omat jänkät mihin het menthiin. Monet menthiin kauas vaarhaan kokoamhaan hilloja. ¶
Sielä het saatethiin olla viikottain. Liisäksi koothiin kansa mustikkaa ja puolaa. ¶
Kaarnheita het ei tavalisesti konheet, mutta het syöthiin sitä ko olthiin ulkona.  ¶
Turve ¶
Harvassa talossa oli virtalämmitystä (ordet ”sähkö” er kjent, men jeg vet ike hovr godt. Bl.a. finnes ordet ”sähkörätinki” i Mikko sin transkriberte tekst fra Bugøynes.) ennen ko jälkhiin 2. mailmansottaa. Kaikila oli pakko polttaa uunissa tuvitten lämmittämisen ja ruvan keittämisen tähen. Sentähen ko Varenki on puuköyhä ala, käytethiin turvetta poltoksi. Turpheenotto kesti Juhanneksen aijasta pari viikkoa kessää pitkin. Tähän työhöönki osalistui koko perhe.  ¶
Erilaisia turvetyyppiä löytyi. Marjaturve oli se tavalisin mitä otethiin ensisti. Sen oli helpoin ottaa, mutta se lämmitti huonoimin, ja sitä tartti enämen ko pohjaturvetta. ¶
Pohjaturpheen pistäminen levis aijan pääle, ja erittäin virkamiesten painostuksen kautta, sillä se laaja marjaturpheen käyttö uhkas pilata usheitä jänkkiä.  ¶
Ajopuita ja risuja  ¶
Muitaki resurseja otethiin käytthöön poltoksi. Ajopuut olthiin enimitten puurankoja ja tukkia. Jos näitä halus käyttää polttopuuksi, niitä häätyi sahata, halkoa ja kuivattaa pitkän aijan. Sen lisäksi niissä oli paljon suolaa, ja se söi rautauunia. Puuta kattothiin kuitenki tyyrhiiksi puutavaraksi kaikissa rakennushommissa, ja erittäin aian tolpiksi tahi seiphäiksi. Pieniä ajopuita tahi ajopuita koothiin läjhiin fieruassa. Jos fluumoolin ylipuolela löyty puita mikkä olthiin läjissä, ja millä oli lyhytpuoli merheen päin, se merkitti sitä että muutampi oli koonnu net yhtheen, ja että hän aiko tulla noutamhaan niitä jälkhiin. Niitä puita ei pitäny ottaa.  ¶
Näilä puunköyhilä aloila oli tavalista koota risuja, erikoisesti vaivaisenrisuja poltoksi. ¶
Risut siothiin ishoin kimphuin valmhiiksi käythöön. Niitä sanothiin kerpuiksi, ja niitä käytethiin polttona saunassa ja paakariuunissa mihiin turve ei sopinu. ¶
Risua sanothiin vanhaastaan ”krampiksi”. Se vanhaa merkitys löytyy paikannimissä, esimerkiksi Krampenes. Virkamiehet olthiin kovin vasthaan sitä että risua käytethiin poltoksi, sillä risu sito sen ohukaisen ruokamullan ja esti maan kuivaamista ja murentuamista ennen kylväämistä.  ¶
Asuminen vaarassa  ¶
Niityn ja hillan kokoamisaikana usheimat asuthiin vaarassa. Välisti het käythiin muutaman kerran kylässäki. Turpheenotto tapahtu tavalisesti niin likelä kotoa että joka päivä kävelthiin eestakasin. Vaarassa het asuthiin kammissa tahi teltassa.  ¶
Ruvan mikä piti olla myötä vaarhaan, het olthiin jo valmisteltu kauvon etukätheen. ¶
Turskaa, saitta ja lohta pyyethiin ja suolathiin tynnyreihiin. Lisäksi het saatethiin pyytää tammukkaa ko olthiin vaarassa. Kotileivottua leipää het otethiin myötä. ¶
Kaurapuuroa tahi velliä het keitethiin aamuruvaksi. Puurhon kuului maitoa. Heilä saattoi kansa olla piimää myötä. Tämä on hera mikä jääpi ko päälispiimä on kirnuttu voiksi. Sen laskethiin pytthyin, ja se hapantui hyväksi piimäksi. Ko sen piti jua, siihen usheen sekotethiin vähäsen vettä. Net joila oli lehmä, saatethiin ottaa sen myötä vaarhaan. Sitte heilä oli varma veres maito töihiin. Sen lisäksi heilä hääty olla voita, kryyniä, kaffia ja suolaa. Ruvan säilytethiin kuivana säkissä ja kassoissa. Vereksen ruvan panthiin kalvheishiin paikhoin tahi ojhaan.  ¶
Iso rautapata oli myötä ruvanlaittamisheen. Sen kantaminen oli usheen lasten homma. Kaikila oli oma osa kuormasta sillä se oli paljon ruokaa mitä piti olla myötä vaarhaan. Tie saatto tulla pitkäksi ja raskhaaksi pienimmile.  ¶
Vaatheita  ¶
Ko lähethiin ulkokentile niittämhään ja marjoja kokoamhaan, oli tärkeä ette vaatheet olthiin hyvät. Seisominen jänkässä saatto oli kylmä kokemus. Enimet vaatheet ja kengät neulothiin kotona. Paljoila oli lamphaita ja sentähen het saatethiin kartata ja kehrätä villaa kangasta ja vaatetta varten. Oli kansa maholista vanuttaa villan, esimerkiksi katangiksi. Muutamat olthiin kansa hyvät vuota- eli paulakengän tekijät. ¶
Niissä käytethiin kenkäheinää niin ette jalat pysyttäis lämpimänä. Tyttärilä ja raavhaila vaimoihmisilä oli usheen hame, villapaita, villatakki, villasukat ja kuovat työvaatheina. Miesihmiset ja pojat käytethiin takkia ja housuja mikkä oli tehty villakankhaasta tahi tongerista.  ¶
Vaatheet ja kengät olthiin tavalisesti perintöä lasten välissä. Ko jotaki oli lopphuun kulunnu, siitä neulothiin jotaki muuta tahi sen käytethiin matonkutomisheen, traasuiksi ja muihiin semmoshiin.  ¶
Talo ja koti  ¶
Varengissa oli tapa rakentaa talon, navetan ja tallin yhtheen. Tämän talotyypin sanothaan Varengintaloksi. Usheita selityksiä on annettu tälle rakentamistavale. ¶
Tämä on ollu tradisunaalinen rakentamistapa yli melkeen koko Pohjaskalotin alan, ja se on oletettavasti sopeutuminen pohjasheen kovhaan kliimhaan. Se saatto olla monheen laihiin vaikea olla fiskaripuunana arktisilla aloila, missä tuulee ja on kylmä. ¶
Ko talo ja navetta oli rakenettu yhtheen, niin ei ollu tarvetta mennä ulos ko lähti navethaan. Sillä ko talo ja navetta oli rakennettu yhtheen, puhistamisen kansa hääty olla nuuka. Navetan skuurathiin monta kertaa viikossa, ja paljoila oli mattoja navetaneteisessä minkä pesthiin joka päivä sillon ko lehmät olthiin ulkona. ¶
Kevväälä pesthiin koko navetan.  ¶
Se oli tavalista että navetassa oli 1-3 lehmää ja muutampi lammas. Talvela net seisothiin sisälä, mutta varhasesta kevväästä sykshyyn saakka lehmät ja lamphaat laskethiin ulos nykimhään. Lehmät otethiin illala navethaan lypsyle. Maitoa juothiin vereksenä, siitä tehthiin juustoa, pimää, fiiliä ja kirnuthiin voita. Jotaki maitoa myythiin kansa Kirkkoniemen meijerhiin tahi kaupungin kaupphoin. Lamphaita heilä oli villaa varten, mutta syksylä niitä slaktathiinki. Villan kartathiin, kehräthiin, vanutethiin ja vääväthiin vaatheiksi ja kampheiksi perheele. Muutamat tehthiin tavaraa myynninki vuoksi. Muutamila oli navatassa oma uuni ja ”köökki” missä keitethiin ruokaa, hauepattaa, elläimile. Toiset taas keitethiin sitä köökissä. Tämä oli usheen lasten, erittäin tyttäritten työ. Het keitethiin jänkkäheinää tepun ja taaran ja kalamolon seassa, ja sillä ruokithiin elläimiä talvela.  ¶
Ei kaikila ollu tallia ja hevosta. Hevosela veltathiin tahi ajethiin heinää, sontaa, turvetta ja muuta tavaraa. Joila oli hevonen, het saatethiin kansa vaihettaa palveluksia. Esimerkiksi heinänajaminen toisile saatto tua palkaksi vähäsen heinää.  ¶
Sauna  ¶
Ei kaikissa taloissakhaan ollu saunaa. Yhessä krannikunnassa tahi kylässä oli yksi tahi usheita saunoja joita kaikki käytethiin. Niitä lämmitethiin joka tahi joka toinen lauantai. Sillon kaikki tulthiin sinne saunomhaan, vaimot ja miehet joukottain. Paljoilaki oli vihta myötä. Saunan lämmitethiin vuorotellen.  ¶
Ruokatradisuunia  ¶
Paljon kväänitten ruokatradisuunista on hävinheet. Upskriftiä on vaikea löytää, mutta onneksi löytyy usheita jokka vielä muistethaan ruokia mikkä olthiin tavalisia ennen. Finmarkussa on samat ruvat usheen käytetty saamen, ruijan ja kväänin taloissa. Syy siiheen on se että kaikila oli samat raaka-ainheet ruvankeittämisessä. ¶
Ruoka oli yksinkertainen ja puhas, ja siinä ei ollu paljon maustetta eli höystää. ¶
Rajotetun säilytysmaholisuuen syystä syöthiinki paljon verestä ruokaa.  ¶
Kaikki käytethiin alan luontoa ruvan kokoamisheen. Luonnon marja, liha ja kala oli tärkeä osa ruvasta. Marjoitten kokoaminen, fisku ja jahti oli fasta osa vuosikauen kierron työstä.  ¶
hysa = hyyssä  ¶
steinbit = tainari  ¶
laks = lohi  ¶
kveite = pallas  ¶
sei = saita  ¶
skate = merikissa  ¶
nise = nissu  ¶
reke = rääkki  ¶
akkar = ankkurikala, akkari  ¶
sjøstjerne = ristirääppä  ¶
rognkjeks = ronkku  ¶
not = nuotta  ¶
juksa = juksa  ¶
huk/hytt/klepp = hukki; lieppi  ¶
tau = toui  ¶
jolle = jolla  ¶
bask = paaski  ¶
egnebu = syöttöpuura  ¶
ljå= vikaate(t)  ¶
kniv = veitti  ¶
greip = taikko  ¶
såte = (heinä)suova  ¶
hesje = haasi(o)  ¶
badstulime = vihta  ¶
oljehyre = öljyvaatheet  ¶
oljebukser = öljyhousut  ¶
skinnlue = reukka/reuhka  ¶
kommager = kumakit + paulakenkät  ¶
bukse = housut  ¶
ulljakke = villatakki  ¶
katanker = katankit  ¶
salt = suola  ¶
nepe = nauris  ¶
hus = talo  ¶
stabbur = aitta  ¶
telt = teltta  ¶
bunntorv = pohjaturve + lumppiturve  ¶
marja(varpu)turve +pankkiturve  ¶
ris = vaivaisenrisuja  ¶
sau = lammas  ¶
ku = lehmä  ¶
okse = purri/härkä/sonni  ¶
geit = keituri  ¶
høy = heinä  ¶
ost = juusto  ¶
smør = voi  ¶
kjernemelk = kirnupiimä +  ¶
kirnumaito  ¶
surmelk = piimä  ¶
multebær = hilla  ¶
solaariöljy 'keskikeveän dieseliöljyn vanhaa nimitys' ¶
Viikola oon joka vuosi ollu erilaisia teemoja, niin ko fisku, maapruuki ja leipomatraadisuunia. ¶
Viikon tarkotus oon anttaa lapsile, jokka oon myötä siinä, kokemuksen myseymmistä ja samhaan aikhaan lisätä tietoa kväänikulttuurista ja sen merkityksestä lokaalisessa histooriassa. ¶
Joka vuosi oon tehty häftin kvääniviikole, ja tämä häfti oon kväänin kielinen lyhytversuuni niistä häfteistä. ¶
Prosjektin oon valmistettu Finmarkun fylkkimannin Oppvekst- og Utdanningsavdelingin avula/tuela. ¶
Kväänit  Kvener  ¶
Kväänit oli kansa mikä monessa paarossa, siirtyi Suomesta ja Ruottin Toorneolaksosta Pohjas-Ruijhaan kiini noin 1900 asti. ¶
Het ja heijän jälkiläiset oon kuttuttu kvääneiksi. ¶
Iso määrä kväänejä tuli Varenkhiin 1830-1860 aikoina. ¶
Toela yli 60 % Vesisaaren asukhaista oli kväänejä 1885 väenlaskemisessa. ¶
Kvääni oon monta sataa vuotta ollu viralinen nimitys mantalleissa ja väkilaskemisissa. ¶
Nimityksen käyttö oon ollu ja oon vieläki hankala. ¶
Erittäin norjalaistamisaikana mikä alkoi 1800-luvun keskiosassa, kväänisannaa ymmärrethiin negatiiviseksi. ¶
Muutamila oon vieläki tämä käsitys, mutta toiset taas ei käsitetä sitä probleematiseksi, ja haluthaan sanoa ittensä kvääniksi. ¶
Viralisesti nimi oon neutraalinen ja selvä rajotetun joukon, nasunaalisen minoriteetin nimitys. ¶
Mikä oli syy siheen että kväänit tulthiin Varenkhiin? ¶
Alat mistä het tulthiin, olthiin kokeilheet katovuosia, lika-asutusta ja sottaa. ¶
Tämä pani ihmiset siirtymhään. ¶
Mutta hyvät fiskut ja maapruuki- ja työmaholisuuet veethiin kans heitä. ¶
Men det gode fisket og mulighetene for jordbruk og arbeid virket også forlokkende. Paljoila oli kans Amerikka pitkälisenä päämääränä ko het menthiin Havlanthiin, Ruijhaan, niin ko het sen sanothiin.  ¶
Sen lisäksi siinä aijassa oli kansanliikettä ja paljon siirtymistä. ¶
Paljon ihmisiä koko Euroopassa siirrythiin niinä aikoina. ¶
Fisku oon kauon ollu erittäin tärkeä Finmarkule ja Varengile. ¶
Kiini kivikauesta asti saatama nähä jälkiä siitä että meriressursit oon olheet alan asutuksen tärkeitä lähtheitä. ¶
Varenginvuonosta saattaa pyytää kaikkia niitä tavalisimpia ruokakaloja. ¶
Samhaan laihiin sovithaan alat ympäri vuonoa hyvin maapruukhiin ja asutuksheen. ¶
Fisku ei ole vain antanu ruokaa pöyäle, mutta oon kans ollu tärkeä kauppatavara. Fisket har ikke bare betydd mat på bordet, men har også vært en viktig handelsvare. Sekä vaihtokauppana tavaroitten että rahoitten kansa.  ¶
Kiini 15-1600-luvulta oon laivoja Spaaniasta, Saksasta, Itaaliasta, Franskasta, Hollandista, Tanmarkusta ja Ruottista saaka tuonheet tarpheelista tavaraa mitä oon vaihetettu kalhaan, traanhiin ja muihiin tavaroihiin. ¶
Ryssälä oli erilainen rooli siinä kaupassa. ¶
Pomoorinkauppa ryssän laivoin kansa oli tärkeä paikkalisväele. ¶
Se alkoi noin 1740 ja loppui 1917 ryssän revolusuunin kansa. ¶
Mutta oon rapporteerattu että ryssän kauppamiehet triivathiin luvatonta kauppaa Finmarkussa jo 1680-luvulta, ja että joku pomoorikippari seilais Ruijhaan kiini 1930-luvun lophuun asti. ¶
Pomoorit tuothiin ryssän ruisjauhoa kalan vaihtokaupaksi ja turvathiin/varmistethiin Finmarkule elintärkeitä ruokatavaraa katovuosina ja ko tavaraa etelestä ei tullu,. ¶
Fisku rahalähteenä oon tasan ollu epävarma. ¶
Muutammina vuosina elethiin yli määrän, ja toiset vuoet taas olthiin niin huonoja että ei ollu ruokaa kohta ittelekhään. ¶
Sen syyksi oon fiskaripuunasysteemilä jo varhain pelannu tärkeätä roolia pitkin koko rannikkoa. ¶
Syy siiheen että kväänit 1800-luvula tulthiin asumhaan Varenkhiin ja toishiin paikhoin Pohjas-Ruijassa, oli heiän hakeminen hyvvää maapruukimaata ja maholisuutta ellää kalasta. ¶
Asutus oon saannu leiman siitä. ¶
Varengissa meilä oon pienkaupungin näköset asutukset, ja kylilä oon osittain sama etnisyys. ¶
Venheitä  Båter  ¶
1800-luvula Nordlanninvene oli se tavalisin vene etelästä Tröndelaagista pohjasheen Finmarkhuun ja ithään vielä kiini Rysshään. ¶
Taitavat ihmiset nähthiin jo kaukaa missä venheen olthiin rakennettu, ja usheen kuka sen oli rakentanu. ¶
Venheenrakenttajia löytyi usheissa Varengin kylissä. ¶
Sekä kväänit, ruijalaiset että saamelaiset rakennethiin venheitä. ¶
Suomessa kväänit ei olheet tuttunheet ishoon suolasheen merheen, mutta paljot heistä olthiin hyvät käsityöntekijät ja opithiin heti rakentamhaan venheitä Finmarkun fiskule. ¶
Ensimäiset muttuurivenheet Varenkhiin tulthiin noin 1900-1910-luvula. ¶
Nämät muttuurivenheet olthiin puuvenheitä missä oli muttuuri ja purje. ¶
Usheet panthiin kans muttuurin nihiin vanhoishiin purjevenheishiin tahi nordlanninvenheishiin. ¶
Se meni monta vuotta ennen ko muttuurivenheet olthiin voittanheet kilpailun purjevenheittin kansa. ¶
Puumateriaali oli tyyris resursi puunköyhässä Varengissa. ¶
Sentähen oli tärkeä käyttää materiaalin hyväksi kiini viimi lopphuun. ¶
Pieniä ja isoja venheitä otethiin maale ko net olthiin palvelheet valmhiiksi merelä, ja niitä käytethiin kattoina pienissä taloissa niin ko kajoissa ja lammasnavetoissa. ¶
Toisen mailmansoan jälkhiin, pakkoevakueerinki- ja uuestirakentamisaikana oliki joitaki jokka asuthiin veinheitten alla. ¶
Lopuksi venheen käytethiin poltoksi. ¶
Vielä nykysin näjemä kajoja ja ulkohuonheita tehty vanhoista venheistä muun muassa Annijoessa, Kramppiniemessä , ..... ja Morttiniemessä. ¶
Enimmet Varenkilaiset olthiin fiskareja, ja enimmet heistä triivathiin maapruukia samhaan aikhaan. ¶
Harvat omistethiin oman venheen 1800-luvula. ¶
Usheen se oli perhe tai usheita samasta kylästä jokka omistethiin yhen venheen. ¶
Se oli kans tavalista että kauppamiehet, niin ko Esbensen, omistethiin yhen venheen tai monta venettä, ja het hyyräthiin miehiä. ¶
Fisku Varenginvuonossa oli tavalista. ¶
Täälä oon paljon hyviä fiskumataloita ja kaikila oli omat nimet, sekä kvääniksi että norjaksi. ¶
Fisku oli miesten työ. ¶
Mutta vaimoihmisilä oli pakko olla koinhoiossa ko miehet olthiin fiskussa ja työssä ko kalat olthiin tuonheet kothiin. ¶
Ko mies oli fiskussa, vaimola oli pakko hoitaa taloa, lapsia ja eläimiä. ¶
Kläpeilä oli pakko auttaa kotityössä, ulkotyössä ja fiskhuun valmistamisessa. ¶
Ungene måtte hjelpe til med både husarbeid, gårdsarbeid og forberedelser til fiske. Ennen ko faari lähti merele, heilä oli esimerkiksi pakko olla myötä kaivamassa fieruamatoja syötöksi, ja vielä jälkhiin sitä syöttää liinan.  ¶
Ko isä tuli kothiin, heilä oli pakko auttaa kalan- ja kalapäittenkantamisessa ja niitten kuivaamisen henkaamisessa. ¶
Jos oli vaihtotavaraa, heilä oli pakko kanttaa net ylös. ¶
Pojat olthiin myötä fiskussa ko het olthiin 12-13 vuotiset, ja heiltä vaatithiin miehen työn. ¶
Het ei olisi saanheet ruokakallaa tai rahhaa, jos perhe ei olis tehny työtä yhessä. ¶
Varengin asutuksela oon kauvon ollu leimaa siitä että se oon sekotus monesta kansajoukoista. ¶
Ennen ruijalista asutusta 14-1500- luvula löytyi sesonkilinen saamelaisasutus tällä alala. ¶
Pääresursit miitä käytethiin, oli kala ja muut vuonon raka-ainheet. ¶
1800-luvula oli suuri eistys Varengin maapruuissa. ¶
Tämä eistys oon samanaikhanen ko muun muuassa kväänitten asuttuminen. ¶
Kväänit tulthiin rikhailta maapruukitradisuunialoilta, ja heilä oli tietoa ja kokemuksia miitä het käytethiin uusila maisemila. ¶
Varengin maapruuki ennen kväänejä oli leimattu siitä että oli rikas fisku. ¶
Fisku pääelatuksena täälä oli tavalista ja sen vieressä vielä vähäsen maapruukia. ¶
Enimmet jaksethiin kausittain tienata hyvin fiskusta, ja huonoila aioila het elethiin kauppamiehen lainala. ¶
Kväänitki käytethiin hyväksi sen rikhaan fiskun, mutta lisäksi het satsathiin enämen maapruukhiin että ko heiän ruijalaiset krannit. ¶
Varengin maa oon karu ja vaattii raivausta ennen ko saapi hyvvää satoa. ¶
Kvääneilä jokka tulthiin tälle alale, oli tietoa tästä. ¶
Tämä tuli heile avuksi uusviljelyksessä. ¶
Het sonnitethiin karun maan niin että saathiin isompia satoja, ja het aiathiin pellot ja niityt. ¶
Erittäin 1860-luvula kravitethiin ja kuivatethiin isoja jänkkiä niityiksi. ¶
Sen lisäksi het käytethiin hyväksi ulkoniittyjä talvirehuksi elläimile. ¶
Usheitä ulkoniityjä raivathiin ja otethiin pruukhiin 1860- ja 70-luvula. ¶
Maata sonnitethiin elläimitten sonnala. ¶
Sen ajethiin kentile ko lumi oli sulannu ja hajotethiin sen. ¶
Het, joila oli hevonen, ajethiin sonnan kärrön tai reen puukassassa ja hajotethiin sen siitä. ¶
Toiset häythiin itte vettää kärröt ja hajottaa sen käsivoimiin. ¶
Teppu ja taara oli kans paljon käytetty sonnaksi, ¶
ja erittäin niile kentile mikkä olthiin likelä fieruaa. ¶
Muutamina vuosina fieruassa saattoi olla paljon teppua ja taaraa miitä tuuli oli tuonnu ranthaan. ¶
Kväänitten joukossa oli paljon hyviä käsityöntekijötä. ¶
Ei ollu tavalista ostaa niitä työkaluja ja apuneuvoja miitä tarvithiin. ¶
Ennimmet laitethiin itte työkaluja, tai tilathiin niita paikaliselta työkaluntekijältä. ¶
Mitä het viljelthiin?  Hva dyrket de?  ¶
Iso osa maatyöstä meni rehunhakemisheen elläimile. ¶
Vasta 1840-luvula alkoi putaatin kylväminen Vesisaaressa. ¶
Ulkokenttäresursit olthiin tarppeeliset ennimile perheile; ¶
sekä niityiksi, marjankokkomisheen, polttopuuksi, fiskuksi ja jahiksi. ¶
Täältä saathiin sekä rehua elläimile, tarppelista ruokarasuunia pitkäksi talveksi että rahhaa marjoista, kalasta ja riistasta miitä net myythiin. ¶
Niitty  Slåtta  ¶
Net isot jänkkäalat olthiin tärkeitä niittyjä. ¶
Jänkkäheinä oli tarppeelista talven säilymisessä. ¶
Kankeata heinää keitethiin hauepaassa kalamolon kansa, ja siitä tuli ravintorikasta ruokaa elläimile. ¶
Jänkkäniitty alkoi augustikuun alkupuolela. ¶
Sillon oli kyläniityt ja muut kylätyöt lopetettu. ¶
Työ saattoi piisata muutammasta päivästä kiini noin kuukautheen, kysymys säästä ja siitä kunka paljon heinää tarttethiin. ¶
Ko miesihmiset olthiin niittänheet heinän, sitte kläpit ja vaimoihmiset haravoithiin sen kokhoon. ¶
Heinän kuivatethiin suoraa maassa tai sen haasithiin. ¶
Ko se oli kuiva, sen panthiin saurhaan. ¶
Heinän säilytethiin näin kiini loppusykshyyn tai alkutalvheen saakka. ¶
Silloin sen nouethiin alas hevosela ja reelä tai veethiin sen alas kelkala. ¶
Hillankokoaminen oli tärkeä aktiviteetti kesälä ja syksylä. ¶
Hillan myyminen oli tärkeä lisätulo paljoile. ¶
Kaikila oli pakko olla myötä jänkäle/jänkkhään. ¶
Koko perhe lähti liikheele, ja usheen se oli kesän mukavin tapahtuma. ¶
Joka perheelä oli omat jänkät mihiin het menthiin. ¶
Monet menthiin kauas vaarhaan kokoamhaan hilloja. ¶
Sielä het saatethiin olla viikottain. ¶
Liisäksi koothiin kans mustikkaa ja puolaa. ¶
Harvassa talossa oli virtalämitystä ennen ko jälkhiin 2. mailmansottaa. ¶
Sentähen ko Varenki oon puuköyhä ala, käytethiin turvetta poltoksi. ¶
Turpheenotto kesti Juhanneksen aijasta pari viikkoa kessää pitkin. ¶
Tähään työhöönki osalistui koko perhe. ¶
Erilaisia turvetyyppiä löytyi. ¶
Marjaturve oli se tavalisin mitä otethiin ensisti. ¶
Lyngtorv (overflatetorv)/ marjaturve var den mest vanlige torva å ta i begynnelsen. Sen oli helppoin ottaa, mutta se lämmitti huonoimesti, ja sitä tartti enemän ko pohjaturvetta.  ¶
Pohjaturpheen pistäminen levisi aijan pääle, ja erittäin virkamiesten painostuksen kautta, sillä se laaja marjaturpheen käyttö uhkaisi pilata usheitä jänkkiä. ¶
Riekki puita ja risuja  Rekved og ris  ¶
Muitaki resurseja otethiin käythöön poltoksi. ¶
Riekkipuut olthiin enimmitten puurankoja ja tukkija. ¶
Jos näitä haluis käyttää polttopuuksi, niitä häätyi sahata, halkoa jo kuivattaa pitken aijan. ¶
Sen lisäksi niissä oli paljon suolaa, ja se söi rautauunia. ¶
Puuta kattothiin kuitenki tyyrhiiksi puutavaraksi kaikissa rakennushommissa, ja erittäin aian tolpiksi/seiphäiksi. ¶
Pieniä riekkipuita/ajopuita koothiin läjhiin fieruassa. ¶
Jos fluumoolin ylipuolela löytyi puita mikkä olthiin läjissä, ja miilä oli lyhytpuoli merheen päin, se merkitti sitä että muutampi oli koonnu net yhtheen, ja että hän aikoi tulla noutamhaan niitä jälkhiin. ¶
Niitä puita ei pitäny ottaa. ¶
Näilä puunköyhilä aloila oli tavalista koota risuja, erikoisesti vaivaisenrisuja poltoksi. ¶
Risut siothiin ishoin kimphuin valmhiiksi käythöön. ¶
Niitä sanothiin kerpuiksi, ja niitä käytethiin polttona saunassa ja paakariuunissa mihiin turve ei sopinu. ¶
Risua sanothiin vanhaastaan ”krampiksi”. ¶
Se vanhaa merkitys löytyy paikannimissä, esimerkiksi Krampenes. ¶
Virkamiehet olthiin kovin vasthaan sitä että risua käytethiin poltoksi, sillä risu liitti sen ohukaisen ruokamullan ja esti maan kuivaamista ja murrentuamista ennen kylväämistä. ¶
Niityn ja hillan kokoamisaikana usheimmat asuthiin vaarassa. ¶
Välisti het käythiin muutamman kerran kylässäki. ¶
Turpheenotto tapahtui tavalisesti niin likelä kotoa että joka päivä kävelthiin eestakasin. ¶
Vaarassa het asuthiin kammissa tai teltassa. ¶
Turskan, saian ja lohen pyyethiin ja suolathiin tynnyreihiin. ¶
Lisäksi het saatethiin pyytää tammukkaa ko olthiin vaarassa. ¶
Kotileivottua leipää het otethiin myötä. ¶
Kaurapuuroa tai velliä het keitethiin aamuruuaksi. ¶
Puurhoon kuului maitoa. ¶
Heilä saattoi kans olla piimää myötä. ¶
Tämä oon   mikä jääpi ko ”römme”  oon kirnuttu voiksi. ¶
Sen laskethiin pytthyin, ja se hapantui hyväksi piimäksi. ¶
Ko sen piti juoa, sihiin usheen sekotethiin vähäsen vettä. ¶
Niilä joila oli lehmä, saatethiin ottaa sen myötä vaarhaan. ¶
Sitte heilä oli varma veres maito töihiin. ¶
Sen lisäksi heilä häätyi olla voita, kryyniä, kaffia ja suolaa. ¶
Ruuan säilytetyhiin kuivana säkeissä ja kassoissa. ¶
Vereksen ruuan panthiin kalvheishiin paikhoin tai ojhaan. ¶
Iso rautapata oli myötä ruuanlaittamisheen. ¶
Sen kantaminen oli usheen lasten homma. ¶
Kaikila oli oma osa kuormasta sillä se oli paljon ruokaa mitä piti olla myötä vaarhaan. ¶
Tie saattoi tulla pitkäksi ja raskhaaksi pienimmile (lapsile). ¶
Vaatheita  Klær  ¶
Ko lähethiin ulkokentile niittämhään ja marjoa kokoamhaan, oli tärkeä että vaatheet olthiin hyvät. ¶
Seisominen jänkässä saattoi oli kylmä kokemus. ¶
Ennimmet vaatheet ja kengät neulothiin kotona. ¶
Paljoila oli lamphaita ja sentähen het saatethiin kartata ja kehrätä villaa kankhaan ja vaatheen varten. ¶
Oli kans maholista vanuttaa villan, esimerkiksi katangiksi. ¶
Muutammat olthiin kans hyvät vuota-/paulakengän tekijät. ¶
Niissä käytethiin kenkäheinää niin että jalat pysyttäis lämpimänä. ¶
Tyttärilä ja raavhaila vaimoihmisilä oli usheen hamet, villapaita, villatakki, villasukat ja kuovat työvaatheina. ¶
Miesihmiset ja pojat käytethiin takkia ja housuja tehty kankhaasta tai tungerista. Mannfolkene og guttene brukte jakke og bukser laget av vadmel eller dongeri.  ¶
Vaatheet ja kengät olthiin tavalisesti perintöä lasten/kläpitten välissä. ¶
Ko jotaki oli lopphuun kulunnu, siitä neulothiin jotaki muuta tai sen käytethiin matonkutoamisheen, traasuiksi ja muihiin semmoshiin. ¶
Varengissa oli tapa rakentaa talon, navetan ja tallin yhtheen. ¶
Tämän talotyypin sanothaan Varengintaloksi. ¶
Usheita selityksiä oon annettu tälle rakentamistavale. ¶
Tämä oon ollu tradisunaalinen rakentamistapa yli melkeen koko Pohjaskalottialan , ja se oon muka sopeutuminen pohjasheen kovhaan kliimhaan. ¶
Fiskaripuunana arktisila aloila, missä tuulee ja oon kylmä, saattoi olla haaste. ¶
Yhtheenrakennetuissa taloissa ja navetoissa ei ollu tarvetta mennä ulos ko lähti navethaan. ¶
Ko talo ja navetta oli yhtheenrakennettu, puhistaminen häätyi olla nuuka. ¶
Navetan skuurathiin monta kerttaa viikossa, ja paljoila oli mattoja navetaneteisessä minkä pesthiin joka päivä sillon ko lehmät olthiin ulkona. ¶
Keväilä pesthiin koko navetan. ¶
Se oli tavalista että navetassa oli 1-3 lehmää ja muutampi lammas. ¶
Talvela net seisothiin sisälä, mutta varhaisesta kevväistä kiini sykshyyn saakka lehmät ja lamphaat laskethiin ulos nykimhään. ¶
Lehmät otethiin illala navethaan lypsyle. ¶
Maitoa juothiin vereksenä, siitä tehthiin juustoa, pimää, fiiliä ja kirnuthiin voita. ¶
Jotaki maitoa myythiin kans Kirkkoniemen meijerhiin tai kaupungin kaupphoin. ¶
Lamphaita heilä oli villan varten, mutta syksylä niitä slaktathiinki. ¶
Villan kartathiin, kehräthiin, vanutethiin ja väväthiin/kuothiin vaatheiksi ja kampheiksi perheele. ¶
Muutammat tehthiin tavaraa myynninki vuoksi. ¶
Muutammila oli navatassa oma uuni ja ”köökki” missä keitethiin ruokaa/hauepattaa elläimile. ¶
hauepata .  ¶
Toiset taas keitethiin sitä köökissä. ¶
Tämä oli usheen lasten, erittäin tyttäritten työ. ¶
Het keitethiin jänkkäheinää tepun ja taaran ja kalamolon seassa, ja sillä ruokithiin elläimiä talvela. ¶
Ei kaikila ollu tallia ja hevosta. ¶
Hevosela veltathiin tai ajethiin heinää, sonttaa, turvetta ja muuta tavaraa. ¶
Joila oli hevonen, het saatethiin kans vaihettaa palveluksia. ¶
Esimerkiksi heinänajaminen toisile saattoi tuoa palkaksi vähäsen heinä. ¶
Sauna  Badstua  ¶
Ei kaikissa taloissakhaan ollu saunaa. ¶
Krannikunnassa tai kylässä oli yksi tai usheita saunoja joita kaikki käytethiin. ¶
Niitä lämmitethiin joka toinen lauantai. ¶
Sillon kaikki tulthiin sinne saunomhaan, vaimot ja miehet joukoittain. ¶
Paljoila oli vihta myötä. ¶
Saunan lämmitethiin vuorotellen. ¶
Ruokatradisuunia  Mattradisjoner  ¶
Paljon kväänitten ruokatradisuuneista oon hävinheet. ¶
Upskriftejä oon vaikea löytää, mutta onneksi löytyy usheita jokka vielä muistethaan ruokia mikkä olthiin tavalisia ennen. ¶
Finmarkussa oon samat ruuat usheen käytetty saamen, ruijan ja kväänin taloissa. ¶
Syy siiheen oon se että kaikila oli samat raaka-ainheet ruuankeittämisessä. ¶
Ruoka oli yksinkertainen ja puhas, ja siinä ei ollu paljon maustetta/höystää. ¶
Rajoitetun säilytysmaholisuuen syystä syöthiinki paljon verestä ruokaa. ¶
Kaikki käytethiin alan luontoa ruuan kokoamisheen. ¶
Luonnon marja, liha ja kala oli tärkeä osa ruuasta. ¶
Marjoitten kokoaminen, fisku ja jahti oli osa vuosikauen kierron fasta työstä. ¶
hysa = hyyssä  ¶
steinbit = tainari  ¶
laks = lohi  ¶
kveite = pallas  ¶
sei = saita  ¶
skate = merikissa  ¶
nise = nissu  ¶
reke = rääkki  ¶
akkar = ankkurikala, akkari  ¶
sjøstjerne = ristirääppä  ¶
rognkjeks = ronkku  ¶
not = nuotta  ¶
juksa = juksa  ¶
huk/hytt/klepp = hukki; lieppi  ¶
tau = toui  ¶
jolle = jolla  ¶
bask = paaski  ¶
egnebu = syöttöpuura  ¶
ljå= vikaate (t)  ¶
kniv = veitti  ¶
greip = taikko  ¶
såte = (heinä) suova  ¶
hesje = haasi (o)  ¶
badstulime = vihta  ¶
oljehyre = öljyvaatheet  ¶
oljebukser = öljyhousut  ¶
skinnlue = reukka/reuhka  ¶
kommager = kumakit + paulakenkät  ¶
bukse = housut  ¶
ulljakke = villatakki  ¶
katanker = katankit  ¶
salt = suola  ¶
nepe = nauris  ¶
hus = talo  ¶
stabbur = aitta  ¶
telt = teltta  ¶
bunntorv = pohjaturve + lumppiturve  ¶
marja(varpu)turve +pankkiturve  ¶
ris = vaivaisenrisuja  ¶
sau = lammas  ¶
ku = lehmä  ¶
okse = purri/härkä/sonni  ¶
geit = keituri  ¶
høy = heinä  ¶
ost = juusto  ¶
smør = voi  ¶
kjernemelk = kirnupiimä +  ¶
kirnumaito  ¶
surmelk = piimä  ¶
multebær = hilla  ¶
Alkusanat   ¶
Vadsø museum – Ruija kvenmuseum oon joka vuosi vuotheen 2003 saakka pitäny aktiviteettiviikkoa, Kvääniviikkoa, mikä oon tarjous alan lastentarhoile ja kouluile. Viikola oon joka vuosi ollu erilaisia teemoja, niin ko fisku, maapruuki ja leipomatradisuunia. Viikon tarkotus oon antaa lapsile, jokka oon myötä siinä, kokemuksen museumistä ja samhaan aikhaan lisätä tietoa kväänikulttuurista ja sen merkityksestä lokaalisessa histooriassa. Joka vuosi oon tehty häftin kvääniviikole, ja tämä häfti oon kvääninkielinen lyhytversuuni niistä häfteistä. Prosjektin oon valmistettu Finmarkun fylkkimannin Oppvekst- og Utdanningsavdelingin tuela. ¶
Kväänit oli kansaa mikä monessa paarossa siirtyi Suomesta ja Ruottin Toorniolaksosta Pohjas-Ruijhaan noin vuotheen 1900 asti. Het ja heijän jälkiläiset oon kuttuttu kvääniksi (  ----)  Ruijassa  . Iso määrä kväänejä tuli Varenkhiin 1830-1860 välilä. Toela yli 60 % Vesisaaren asukhaista oli kväänejä 1885 väenlaskemisessa. ¶
Omat kväänikylät; niin ko Kallijoki ja Annijoki, kasuthiin ylös. ¶
Kvääni oon monta sattaa vuotta ollu viralinen nimitys mantallissa ja väkilaskemisissa. ¶
Nimityksen käyttö oon ollu ja oon vieläki hankala. Erittäin norjalaistamisaikana mikä alkoi 1800-luvun keskiosassa, kväänisannaa ymmärrethiin negatiiviseksi. Muutamila oon vieläki tämä käsitys, mutta toiset taas ei käsitetä sitä probleemaattiseksi, ja haluthaan sanoa ittensä kvääniksi. Viralisesti nimi oon neutraalinen ja selvä rajotetun joukon, nasunaalisen minoriteetin nimitys. (----)  Nykyisin muutamat valithaan  sanan  «ruijansuomalainen» samale joukole  . ¶
Mikä oli syy siheen että kväänit tulthiin Varenkhiin? Alat mistä het tulthiin, olthiin kokenheet katovuosia, liika-asutusta ja sottaa. Tämä pani ihmiset siirtymhään. ¶
Mutta hyvät fiskut ja maapruuki- ja työmaholisuuet veethiin kansaa heitä. Paljoila oli kansaa Amerikka pitkälisenä päämääränä ko het menthiin Havlanthiin, Ruijhaan, niin ko het sen sanothiin. Sen lisäksi sinä aikana kansaat muutoinki liikuthiin paljon ja siirythiin paikasta toisheen. Paljon ihmisiä koko Euroopassa siirty niinä aikoina. ¶
Slåtta ¶
Paljon kväänitten ruokatradisuunista oon hävinheet. Upskriftiä oon vaikea löytää, mutta onneksi löytyy usheita jokka vielä muistethaan ruokia mikkä olthiin tavalisia ennen. Finmarkussa oon samat ruvat usheen käytetty saamen, ruijan ja kväänin taloissa. Syy siiheen oon se että kaikila oli samat raaka-ainheet ruvankeittämisessä. ¶
Ruoka oli yksinkertainen ja puhas, ja siinä ei ollu paljon maustetta eli höystää.  Rajotetun säilytysmaholisuuen syystä syöthiinki paljon verestä ruokaa. ¶
Kaikki käytethiin alan luontoa ruvan kokoamisheen. Luonnon marja, liha ja kala oli tärkeä osa ruvasta. Marjoitten kokoaminen, fisku ja jahti oli fasta osa vuosikauen kierron työstä. ¶
hysa = hyyssä  ¶
steinbit = tainari  ¶
laks = lohi  ¶
kveite = pallas  ¶
sei = saita  ¶
skate = merikissa  ¶
nise = nissu  ¶
reke = rääkki  ¶
akkar = ankkurikala, akkari  ¶
sjøstjerne = ristirääppä  ¶
rognkjeks = ronkku  ¶
not = nuotta  ¶
juksa = juksa  ¶
huk/hytt/klepp = hukki; lieppi  ¶
tau = toui  ¶
jolle = jolla  ¶
bask = paaski  ¶
egnebu = syöttöpuura  ¶
ljå= vikaate(t)  ¶
kniv = veitti  ¶
greip = taikko  ¶
såte = (heinä)suova  ¶
hesje = haasi(o)  ¶
badstulime = vihta  ¶
oljehyre = öljyvaatheet  ¶
oljebukser = öljyhousut  ¶
skinnlue = reukka/reuhka  ¶
kommager = kumakit + paulakenkät  ¶
bukse = housut  ¶
ulljakke = villatakki  ¶
katanker = katankit  ¶
salt = suola  ¶
nepe = nauris  ¶
hus = talo  ¶
stabbur = aitta  ¶
telt = teltta  ¶
bunntorv = pohjaturve + lumppiturve  ¶
marja(varpu)turve +pankkiturve  ¶
ris = vaivaisenrisuja  ¶
sau = lammas  ¶
ku = lehmä  ¶
okse = purri/härkä/sonni  ¶
geit = keituri  ¶
høy = heinä  ¶
ost = juusto  ¶
smør = voi  ¶
kjernemelk = kirnupiimä +  ¶
kirnumaito  ¶
surmelk = piimä  ¶
multebær = hilla  ¶
Alkusanat   ¶
Vadsø museum – Ruija kvenmuseum on joka vuosi vuotheen 2003 saakka pitäny aktiviteettiviikkoa, Kvääniviikkoa, mikä on tarjous alan lastentarhoile ja kouluile. Viikola on joka vuosi ollu erilaisia teemoja, niin ko fisku, maanpruuki ja leipomatradisuunia. Viikon tarkotus on antaa lapsile, jokka on myötä siinä, kokemuksen museumista ja samhaan aikhaan lisätä tietoa kväänikulttuurista ja sen merkityksestä lokaalisessa histooriassa. Joka vuosi on tehty häftin kvääniviikole, ja tämä häfti on kvääninkielinen lyhytversuuni niistä häfteistä. Prosektin on valmistettu Finmarkun fylkkimannin Oppvekst- og Utdanningsavdelingin tuela. ¶
Kväänit   ¶
Kväänit oli kansaa mikä monessa aallossa siirtyi Suomesta ja Ruottin Toorniolaksosta Pohjas-Ruijhaan noin vuotheen 1900 asti. Het ja heijän jälkiläiset on kuttuttu kvääniksi. Iso määrä kväänejä tuli Varenkhiin 1830-1860 välilä. ¶
Toela yli 60 % Vesisaaren asukhaista oli kväänejä 1885 väenlaskemisessa. ¶
Omat kväänikylät, niin ko Kallijoki ja Annijoki, kasuthiin ylös. ¶
Kvääni on monta sattaa vuotta ollu viralinen nimitys mantallissa ja väenlaskemisissa. ¶
Nimityksen käyttö on ollu ja on vieläki hankala. Erittäin norjalaistamisaikana mikä alkoi 1800-luvun keskiosassa, kväänisannaa ymmärrethiin negatiiviseksi. Muutamila on vieläki tämä käsitys, mutta toiset taas ei käsitetä sitä probleemaattiseksi, ja haluthaan sanoa ittensä kvääniksi. Viralisesti nimi on neutraalinen ja selvä rajotetun joukon, nasunaalisen minoriteetin nimitys. ¶
Mikä oli syy siheen että kväänit tulthiin Varenkhiin? Alat mistä het tulthiin, olthiin kokenheet katovuosia, liika-asutusta ja sottaa. Tämä pani ihmiset siirtymhään. ¶
Mutta hyvät fiskut ja maanpruuki- ja työmaholisuuet veethiin kansaa heitä. Paljoila oli kansaa Amerikka pitkälisenä päämääränä ko het menthiin Havlanthiin, Ruijhaan, niin ko het sen sanothiin. Sen lisäksi sinä aikana kansaat muutoinki liikuthiin paljon ja siirythiin paikasta toisheen. Paljon ihmisiä koko Euroopassa siirty niinä aikoina. ¶
Asutus   ¶
Fisku on kauon ollu erittäin tähelinen Finmarkule ja Varengile. Aina kivikauesta asti saatama nähhä jälkiä siitä että meriresursit on olheet alan asutuksen tärkeitä lähtheitä. Varenginvuonosta saattaa pyytää kaikkia niitä tavalisimpia ruokakaloja. ¶
Samhaan laihiin sovithaan alat ympäri vuonoa hyvin maapruukhiin ja asutuksheen. ¶
Fisku ei ole vain antanu ruokaa pöyäle, mutta on kansa ollu tärkeä kauppatavara. Sekä vaihtokauppassa tavaroitten kansa että rahala maksettaissa.Kiini 15-1600-luvulta on laivoja Spaaniasta, Saksasta, Itaaliasta, Franskasta, Hollandista, Tanmarkusta ja Ruottista saakka tuonheet tarpheelista tavaraa mitä on vaihetettu kalhaan, traanhiin ja muihiin tavarhoin. Ryssälä oli erilainen rooli siinä kaupassa. ¶
Pomoorinkauppa ryssän laivoin kansa oli tärkeä paikkalisväele. Se alko noin 1740 ja loppu 1917 ryssän revolusuunin jälkhiin. Mutta on rapporteerattu että ryssän kauppamiehet triivathiin luvatonta kauppaa Finmarkussa jo 1680-luvulta, ja että joku pomoorikippari seilas Ruijhaan 1930-luvun lopphuun asti. Pomoorit tuothiin ryssän ruisjauhoa kalan vaihtokaupaksi ja turvathiin Finmarkule elintärkeää ruokatavaraa katovuosina ja sillon ko tavaraa etelästä ei tullu. ¶
Fisku rahalähteenä on aina ollu epävarma.Muutamina vuosina elethiin yli määrän, ja toiset vuoet taas olthiin niin huonoja että ei ollu ruokaa kohta ittelekhään. Sillä on fiskaripuunasysteemi jo varhain pelannu tärkeää roolia pitkin koko rannikkoa. ¶
Syy siiheen että kväänit 1800-luvula tulthiin asumhaan Varenkhiin ja toishiin paikkhoin Pohjas-Ruijassa, oli heiän hakeminen hyvvää maanpruukimaata ja maholisuutta ellää kalasta. Asutus on saannu leiman siitä. Varengissa meilä on pienkaupungin näköset asutukset, ja kylilä on osittain sama etnisyys. ¶
Kylitten vieressä on hyvvää maanpruukimaata likelä mertä semmosessa paikasssa, missä on hyvä nousta ranthaan venheelä . ¶
Venheitä   ¶
1800-luvula Nordlanninvene oli se tavalisin vene etelästä Tröndelaagista pohjasheen Finmarkkhuun ja ithään vielä Rysshään asti. Taitavat ihmiset nähthiin jo kaukaa missä venheen olthiin rakennettu, ja usheen kuka sen oli rakentanu. Venheenrakentajia löyty usheissa Varengin kylissä. Sekä kväänit, ruijalaiset että saamelaiset rakennethiin venheitä. Suomessa kväänit ei olheet tottunheet ishon suolasheen merheen, mutta paljot heistä olthiin hyvät käsityöntekijät ja opithiin heti rakentamhaan venheitä Finmarkun fiskule. ¶
Ensimäiset moottorivenheet Varenkhiin tulthiin noin 1900-1910-luvula. Nämät moottorivenheet olthiin puuvenheitä missä oli moottori ja purje. Monet panthiin kansa moottorin vanhoishiin purjevenheishiin tahi nordlanninvenheishiin. Alussa moottorit olthiin niin pienet että oli pakko käyttää purjetta solaarin 1 säästämiseksi. Se meni monta vuotta ennen ko moottorivenheet olthiin voittanheet kilpailun purjevenheitten kansa. ¶
Venheitten uuestikäyttö   ¶
Puumateriaali oli tyyris resursi puunköyhässä Varengissa. Sentähen oli tärkeä käyttää materiaalin hyväksi viimi lopphuun asti. Pieniä ja isoja venheitä otethiin maale ko net olthiin palvelheet valmhiiksi merelä, ja niitä käytethiin kattoina pienissä taloissa niin ko kajoissa ja lammasnavetoissa.Toisen mailmansoan jälkhiin, pakkoevakueerinki- ja uuestirakentamisaikana oliki joitaki jokka asuthiin venheitten alla. Lopuksi venheen käytethiin poltoksi. ¶
Vielä nykysin näjemä kajoja ja ulkohuonheita mikkä on tehty vanhoista venheistä muun muassa Annijoessa, Kramppisessa , Klupuviikassa ja Morttisessa. ¶
Fisku   ¶
Enimät varenkilaiset olthiin fiskareja, ja enimät heistä triivathiin maanpruukia samhaan aikhaan. Elättämisessä tarvithiin kuitenki kaksi jalkaa. Harvat omistethiin oman venheen 1800-luvula. Usheen se oli perhe tai usheita samasta kylästä jokka omistethiin yhen venheen. Se oli kansa tavalista että kauppamiehet, niin ko Äspessi (Esbensen), omistethiin yhen venheen tai monta venettä, ja het hyyräthiin miehiä. ¶
Fisku Varenginvuonossa oli tavalista. Täälä on paljon hyviä fiskumataloita ja kaikila oli omat nimet, sekä kvääniksi että norjaksi. Mutta muutamat reisathiin kansa kauemmaksi ulos, ja myythiin kallaa muun muuassa Kiiperissä, Vuoreassa tahi Berlevågissa.Fisku oli miesten työ. Mutta vaimoihmisilä oli pakko olla koinhoiossa ko miehet olthiin fiskussa, ja työtelä ko kalat olthiin tuotu kothiin. Ko mies oli fiskussa, vaimola oli pakko hoitaa taloa, lapsia ja elläimiä. ¶
Kläpilä oli pakko auttaa kotityössä, ulkotyössä ja fiskhuun valmistamisessa. Ennen ko isä lähti merele, heilä oli esimerkiksi pakko olla myötä kaivamassa fieruamatoja syötöksi, ja vielä jälkhiin sitä syöttää liinan. Ko isä tuli kothiin, heilä oli pakko auttaa kalan- ja kalapäitten kantamisessa ja niitten kuivaamhaan henkaamisessa. Jos oli vaihtotavaraa, heilä oli pakko kantaa net ylös. Pojat olthiin myötä fiskussa ko het olthiin 12-13 vuotiset, ja heiltä vaaithiin miehen työn. Het ei olis saanheet ruokakallaa tahi rahhaa, jos perhe ei olis tehny työtä yhessä. ¶
Maa n pruuki Varengissa   ¶
Varengin asutuksela on kauvon ollu leimaa siitä että se on sekotus monesta kansanjoukosta. Ennen ruijalaista asutusta 14-1500- luvula löyty sesonkimainen saamelaisasutus tällä alala. Pääresursit mitä käytethiin, oli kala ja muut vuonon raaka-ainheet. Maanpruukia oli vähä, mutta 1600- luvulta met tiämä että sillon oli vähäsen karjanhoitoa. ¶
1800-luvula oli suuri eistys Varengin maapruuissa. Tämä eistys on samanaikhanen ko muun muuassa kväänitten asuttuminen. Kväänit tulthiin rikhailta maanpruukitradisuunialoilta, ja heilä oli tietoa ja kokemuksia mitä het käytethiin uusila maisemila. ¶
Ennen ko kväänit tultiin Varenkhiin, alan maanpruukia leimas rikas fisku. Fisku oli täälä tavalinen pääelatus ja sen vieressä oli vielä vähäsen maanpruukia. Enimät jaksethiin kausittain tienata hyvin fiskusta, ja huonoila aioila het elethiin kauppamiehen lainala. ¶
Kväänitki käytethiin hyväksi sen rikhaan fiskun, mutta lisäksi het satsathiin enämen maapruukhiin että ko heiän ruijalaiset krannit. ¶
Maatyötä   ¶
Varengin maa on karu ja vaatii raivausta ennen ko siitä saapi hyvvää satoa. Kväänilä jokka tulthiin tälle alale, oli tietoa tästä. Tämä tuli heile avuksi uusviljelyksessä. Het sonnitethiin karun maan niin että saathiin isompia satoja, ja het aiathiin pellot ja niityt. Erittäin 1860-luvula kravitethiin ja kuivatethiin isoja jänkkiä niityiksi. Sen lisäksi het käytethiin hyväksi ulkoniittyjä talvirehuksi elläimile. Usheitä ulkoniittyjä raivathiin ja otethiin pruukhiin 1860- ja 70-luvula. ¶
Maata sonnitethiin elläimitten sonnala. Sen ajethiin kentile ja hajotethiin ko lumi oli sulannu . Net joila oli hevonen, ajethiin sonnan kärrön tahi reen puukassassa ja hajotethiin sen siitä. Toiset hääythiin itte vettää kärröt ja hajottaa sen käsivoimin. ¶
Teppu ja taara oli kansa paljon käytetty sonnaksi, ja erittäin niile kentile mikkä olthiin likelä fieruaa. Muutamina vuosina fieruassa saatto olla paljon teppua ja taaraa mitä tuuli oli tuonnu ranthaan. ¶
Kväänitten joukossa oli paljon hyviä käsityöntekijöitä. Ei ollu tavalista ostaa niitä työkaluja ja apuneuvoja mitä tarvithiin. Usheimat laitethiin itte työkaluja, tahi tilathiin niitä paikaliselta työkaluntekijältä. ¶
Mitä het viljelthiin?   ¶
Iso osa maatyöstä meni rehunhakemisheen elläimile. Vasta 1840-luvula alko putaatin kylväminen Vesisaaressa. Vähitellen putaatin ja toisten juureksittenki niin ko naurhiin kylväminen tuli tavaliseksi. Yksinkertasesti sanottuna kväänit kylväthiin ja korjathiin enämen putaattia ko ruijalaiset. Muutammat freistathiin kansa viljelä jyvvää, niin ko het olthiin pruukanheet kotipaikoila, mutta Varengin kliimaa ei oltu sovitettu jyvän pitkhään kypsymisaikhaan. ¶
Ulkokenttäresursit    ¶
Ulkokenttäresursit olthiin tarpheeliset enimile perheile; sekä niityiksi, marjankokkoomisheen, polttopuuksi, fiskuksi ja jahiksi. Täältä saathiin sekä rehua elläimile, tarpheelista ruokarasuunia pitkäksi talveksi että rahhaa marjoista, kalasta ja riistasta mitä net myythiin. ¶
Niitty ¶
Net isot jänkkäalat olthiin tärkeät niityt. Jänkkäheinä oli tarpheelinen että pärjäthiin yli talven. Kankeaa heinää keitethiin hauepaassa kalamolon kansa, ja siitä tuli ravintorikasta ruokaa elläimile. Jänkkäniitty alko augustikuun alkupuolela. ¶
Sillon oli kyläniityt ja muut kylätyöt lopetettu. Työ saattoi piisata muutamasta päivästä noin kuukautheen, kysymys säästä ja siitä kunka paljon heinää tarttethiin. ¶
Ko miesihmiset olthiin niittänheet heinän, sitte kläpit ja vaimoihmiset haravoithiin sen kokhon. Heinän kuivatethiin suoraa maassa tahi sen haasithiin. Ko se oli kuiva, sen panthiin saurhaan. Heinän säilytethiin näin loppusykshyyn tahi alkutalvheen saakka. ¶
Silloin sen nouethiin alas hevosela ja reelä tahi veethiin alas kelkala. ¶
Hilla ¶
Hillankokoaminen oli tähelinen aktiviteetti kesälä ja syksylä. Hillan myyminen oli tärkeä lisätulo monile. Kaikila oli pakko olla myötä jänkkhään. Koko perhe lähti liikheele, ja usheen se oli kesän mukavin tapahtuma. Joka perheelä oli omat jänkät mihin het menthiin. Monet menthiin kauas vaarhaan kokoamhaan hilloja. ¶
Sielä het saatethiin olla viikottain. Liisäksi koothiin kansa mustikkaa ja puolaa. ¶
Kaarnheita het ei tavalisesti konheet, mutta het syöthiin sitä ko olthiin ulkona. ¶
Turve ¶
Harvassa talossa oli sähkölämmitystä ennen ko jälkhiin 2. mailmansottaa. Kaikila oli pakko polttaa uunissa tuvitten lämmittämisen ja ruvan keittämisen tähen. Sentähen ko Varenki on puuköyhä ala, käytethiin turvetta poltoksi. Turpheenotto kesti Juhanneksen aijasta pari viikkoa kessää pitkin. Tähän työhöönki osalistui koko perhe. ¶
Erilaisia turvetyyppiä löytyi. Marjaturve oli se tavalisin mitä otethiin ensisti. Sen oli helpoin ottaa, mutta se lämmitti huonoimin, ja sitä tartti enämen ko pohjaturvetta. ¶
Pohjaturpheen pistäminen levis aijan pääle, ja erittäin virkamiesten painostuksen kautta, sillä se laaja marjaturpheen käyttö uhkas pilata usheitä jänkkiä. ¶
Ajo puita ja risuja   ¶
Muitaki resurseja otethiin käytthöön poltoksi. Ajopuut olthiin enimitten puurankoja ja tukkia. Jos näitä halus käyttää polttopuuksi, niitä häätyi sahata, halkoa ja kuivattaa pitkän aijan. Sen lisäksi niissä oli paljon suolaa, ja se söi rautauunia. Puuta kattothiin kuitenki tyyrhiiksi puutavaraksi kaikissa rakennushommissa, ja erittäin aian tolpiksi tahi seiphäiksi. Pieniä ajopuita tahi ajopuita koothiin läjhiin fieruassa. Jos fluumoolin ylipuolela löyty puita mikkä olthiin läjissä, ja millä oli lyhytpuoli merheen päin, se merkitti sitä että muutampi oli konnu net yhtheen, ja että hän aiko tulla noutamhaan niitä jälkhiin. Niitä puita ei pitäny ottaa. ¶
Näilä puunköyhilä aloila oli tavalista koota risuja, erikoisesti vaivaisenrisuja poltoksi. ¶
Risut siothiin ishoin kimphuin valmhiiksi käythöön. Niitä sanothiin kerpuiksi, ja niitä käytethiin polttona saunassa ja paakariuunissa mihiin turve ei sopinu. ¶
Risua sanothiin vanhaastaan ”krampiksi”. Se vanhaa merkitys löytyy paikannimissä, esimerkiksi Krampenes. Virkamiehet olthiin kovin vasthaan sitä että risua käytethiin poltoksi, sillä risu sito sen ohukaisen ruokamullan ja esti maan kuivaamista ja murentuamista ennen kylväämistä. ¶
Asuminen vaarassa   ¶
Niityn ja hillan kokoamisaikana usheimat asuthiin vaarassa. Välisti het käythiin muutaman kerran kylässäki. Turpheenotto tapahtu tavalisesti niin likelä kotoa että joka päivä kävelthiin eestakasin. Vaarassa het asuthiin kammissa tahi teltassa. ¶
Ruvan mikä piti olla myötä vaarhaan, het olthiin jo valmisteltu kauvon etukätheen. ¶
Turskaa, saitaa ja lohta pyyethiin ja suolathiin tynnyreihiin. Lisäksi het saatethiin pyytää tammukkaa ko olthiin vaarassa. Kotileivottua leipää het otethiin myötä. ¶
Kaurapuuroa tahi velliä het keitethiin aamuruvaksi. Puurhon kuului maitoa. Heilä saattoi kansa olla piimää myötä. Tämä on hera mikä jääpi ko päälispiimä on kirnuttu voiksi. Sen laskethiin pytthyin, ja se hapantui hyväksi piimäksi. Ko sen piti jua, siihen usheen sekotethiin vähäsen vettä. Net joila oli lehmä, saatethiin ottaa sen myötä vaarhaan. Sitte heilä oli varma veres maito töihiin. Sen lisäksi heilä hääty olla voita, kryyniä, kaffia ja suolaa. Ruvan säilytethiin kuivana säkissä ja kassoissa. Vereksen ruvan panthiin kalvheishiin paikhoin tahi ojhaan. ¶
Iso rautapata oli myötä ruvanlaittamisheen. Sen kantaminen oli usheen lasten homma. Kaikila oli oma osa kuormasta sillä se oli paljon ruokaa mitä piti olla myötä vaarhaan. Tie saatto tulla pitkäksi ja raskhaaksi pienimmile. ¶
Vaatheita   ¶
Ko lähethiin ulkokentile niittämhään ja marjoja kokoamhaan, oli tärkeä ette vaatheet olthiin hyvät. Seisominen jänkässä saatto oli kylmä kokemus. Enimet vaatheet ja kengät neulothiin kotona. Paljoila oli lamphaita ja sentähen het saatethiin kartata ja kehrätä villaa kangasta ja vaatetta varten. Oli kansa maholista vanuttaa villan, esimerkiksi katangiksi. Muutamat olthiin kansa hyvät vuota- eli paulakengän tekijät. ¶
Niissä käytethiin kenkäheinää niin ette jalat pysyttäis lämpimänä. Tyttärilä ja raavhaila vaimoihmisilä oli usheen hame, villapaita, villatakki, villasukat ja kuovat työvaatheina. Miesihmiset ja pojat käytethiin takkia ja housuja mikkä oli tehty villakankhaasta tahi tongerista. ¶
Vaatheet ja kengät olthiin tavalisesti perintöä lasten välissä. Ko jotaki oli lopphuun kulunnu, siitä neulothiin jotaki muuta tahi sen käytethiin matonkutomisheen, traasuiksi ja muihiin semmoshiin. ¶
Talo ja koti   ¶
Varengissa oli tapa rakentaa talon, navetan ja tallin yhtheen. Tämän talotyypin sanothaan Varengintaloksi. Usheita selityksiä on annettu tälle rakentamistavale. ¶
Tämä on ollu tradisunaalinen rakentamistapa yli melkeen koko Pohjaskalotin alan, ja se on oletettavasti sopeutuminen pohjasheen kovhaan kliimhaan. Se saatto olla monheen laihiin vaikea olla fiskaripuunana arktisilla aloila, missä tuulee ja on kylmä. ¶
Ko talo ja navetta oli rakenettu yhtheen, niin ei ollu tarvetta mennä ulos ko lähti navethaan. Sillä ko talo ja navetta oli rakennettu yhtheen, puhistamisen kansa hääty olla nuuka. Navetan skuurathiin monta kertaa viikossa, ja paljoila oli mattoja navetaneteisessä minkä pesthiin joka päivä sillon ko lehmät olthiin ulkona. ¶
Kevväälä pesthiin koko navetan. ¶
Se oli tavalista että navetassa oli 1-3 lehmää ja muutampi lammas. Talvela net seisothiin sisälä, mutta varhasesta kevväästä sykshyyn saakka lehmät ja lamphaat laskethiin ulos nykimhään. Lehmät otethiin illala navethaan lypsyle. Maitoa juothiin vereksenä, siitä tehthiin juustoa, pimää, fiiliä ja kirnuthiin voita. Jotaki maitoa myythiin kansa Kirkkoniemen meijerhiin tahi kaupungin kaupphoin. Lamphaita heilä oli villaa varten, mutta syksylä niitä slaktathiinki. Villan kartathiin, kehräthiin, vanutethiin ja vääväthiin vaatheiksi ja kampheiksi perheele. Muutamat tehthiin tavaraa myynninki vuoksi. Muutamila oli navatassa oma uuni ja ”köökki” missä keitethiin ruokaa, hauepattaa, elläimile. Toiset taas keitethiin sitä köökissä. Tämä oli usheen lasten, erittäin tyttäritten työ. Het keitethiin jänkkäheinää tepun ja taaran ja kalamolon seassa, ja sillä ruokithiin elläimiä talvela. ¶
Ei kaikila ollu tallia ja hevosta. Hevosela veltathiin tahi ajethiin heinää, sontaa, turvetta ja muuta tavaraa. Joila oli hevonen, het saatethiin kansa vaihettaa palveluksia. Esimerkiksi heinänajaminen toisile saatto tua palkaksi vähäsen heinää. ¶
Sauna   ¶
Ei kaikissa taloissakhaan ollu saunaa. Yhessä krannikunnassa tahi kylässä oli yksi tahi usheita saunoja joita kaikki käytethiin. Niitä lämmitethiin joka tahi joka toinen lauantai. Sillon kaikki tulthiin sinne saunomhaan, vaimot ja miehet joukottain. Paljoilaki oli vihta myötä. Saunan lämmitethiin vuorotellen. ¶
Ruokatradisuunia   ¶
Paljon kväänitten ruokatradisuunista on hävinheet. Upskriftiä on vaikea löytää, mutta onneksi löytyy usheita jokka vielä muistethaan ruokia mikkä olthiin tavalisia ennen. Finmarkussa on samat ruvat usheen käytetty saamen, ruijan ja kväänin taloissa. Syy siiheen on se että kaikila oli samat raaka-ainheet ruvankeittämisessä. ¶
Ruoka oli yksinkertainen ja puhas, ja siinä ei ollu paljon maustetta eli höystää. ¶
Rajotetun säilytysmaholisuuen syystä syöthiinki paljon verestä ruokaa. ¶
Kaikki käytethiin alan luontoa ruvan kokoamisheen. Luonnon marja, liha ja kala oli tärkeä osa ruvasta. Marjoitten kokoaminen, fisku ja jahti oli fasta osa vuosikauen kierron työstä. ¶
hysa = hyyssä  ¶
steinbit = tainari  ¶
laks = lohi  ¶
kveite = pallas  ¶
sei = saita  ¶
skate = merikissa  ¶
nise = nissu  ¶
reke = rääkki  ¶
akkar = ankkurikala, akkari  ¶
sjøstjerne = ristirääppä  ¶
rognkjeks = ronkku  ¶
not = nuotta  ¶
juksa = juksa  ¶
huk/hytt/klepp = hukki; lieppi  ¶
tau = toui  ¶
jolle = jolla  ¶
bask = paaski  ¶
egnebu = syöttöpuura  ¶
ljå= vikaate(t)  ¶
kniv = veitti  ¶
greip = taikko  ¶
såte = (heinä)suova  ¶
hesje = haasi(o)  ¶
badstulime = vihta  ¶
oljehyre = öljyvaatheet  ¶
oljebukser = öljyhousut  ¶
skinnlue = reukka/reuhka  ¶
kommager = kumakit + paulakenkät  ¶
bukse = housut  ¶
ulljakke = villatakki  ¶
katanker = katankit  ¶
salt = suola  ¶
nepe = nauris  ¶
hus = talo  ¶
stabbur = aitta  ¶
telt = teltta  ¶
bunntorv = pohjaturve + lumppiturve  ¶
marja(varpu)turve +pankkiturve  ¶
ris = vaivaisenrisuja  ¶
sau = lammas  ¶
ku = lehmä  ¶
okse = purri/härkä/sonni  ¶
geit = keituri  ¶
høy = heinä  ¶
ost = juusto  ¶
smør = voi  ¶
kjernemelk = kirnupiimä +  ¶
kirnumaito  ¶
surmelk = piimä  ¶
multebær = hilla  ¶
Suomen tyär, Alattion lantalaiset ja heän paikanimet –  ¶
Artikkeli muistelee, minkälaisela mielelä eteläsuomalainen vaimoihminen siirtyi Alattihoon Pohjais-Norjhaan ja kunka se oli kohata sielä ruijalaisia, saamilaisia ja eriliikaisesti lantalaisia. Alattiossa oli 1970- ja 1980-luvuitten vaihtheessa vielä paljon lantalaisia, jokka saatoit oman äitinkielen, ja artikkelissa kirjottaja muistelee, kunka se oli tehä kenttähommia näitten joukossa. Fokus oon lantalaisissa paikannimissä, mikkä vielä silloin olit hyvässä muistossa, ja eriliikaisesti semmoisissa nimissä, mikkä liittyvät maanpruukhiin ja jokipyythöön, sillä ko net oon justhiin net elinkeinot, mikkä lantalaiset toit myötänsä, ko het siiryit asumhaan Alattihoon 1700-luvun alussa.  ¶
Suomen söörinki tullee Alattihoon  ¶
Se oli aukustikuun alussa vuona 1979 ko mie istuin piilissä matkala Alattihoon. Mie olin saanu yhen kemiläisen miehen auttamhaan siirtymisessä Alattihoon. Piilin peräkärröilä oli minun vähät kamppheet, ja matka meni joutusesti. Tornio, Pello, Muonio. Oli siinä mulla ihmettelemistä ko ensimäisen kerran näin Tornionväylän ja pohjasen maisemia. Sitte Enontekiö ja Koutokeino. Puut tyhä pienethiin ette pienethiin ja vähethiin ette vähethiin. Vain tämmösheen mailmhaan mie olin siirtymässä. Mie ko olin vielä päivää varhemin ollu Turussa ja kattonu korkeita puita, tammia, vahteria, jalavia. ¶
Kunka mie tuomosellet reisulet olin joutunu? Se oli niin ette mie työtelin vikariaarinna Turun universiteetissa suomen kielen instututissa ko joku minun työkaverista käveli siinä meän kangissa ja huuteli nettä oonko täälä yhtäkhään joka oon kiinostunnu talvisportista. Hän oli nähny aviisista nettä Alattiossa Pohjas-Norjassa oli suomen kielen opettajan virka auki korkeakoulussa. Se piian meinas nettä se oli vitsi. Kuka nyt niin pohjasheen haluaa siirtyät! Mutta mie ajattelin nettä jaa, mikäpä siinä, saattaishan sitä pröövätä – kuiten pienen aikaa. ¶
Ja sitte mie hain sitä virkaa ja sain – niin ko ajattelin nettä pieneksi aikaa. Kattoma sitte minkälainen paikka se oon. Mie olin kyllä katttonu Alattiosta leksikonista ja nähny nettä talvela ei aurinko olheen nouse, mutta saetmäärä oon sama pieni ko Saharassa. Merkilinen paikka! Sitä mie muretin, nettä kunka sitä saattaa pittäät fuonetkasvia semmosessa paikassa missä puoli vuotta oon aivan pimeäta aikaa. Ilman net kuolevat kaikin. ¶
Siinä mie sitte istuin piilissä ja kattelin ko maisemat vaihetuit. Mutta sepä oliki ihmet! Ko Koutokeinon perästä olima ajanheet hyvän matkaa kohta puutonta tunturia siutte Maasin ja juonheet kaffia ja syönheet lepsun Suolovuomassa – ensimäisen kerran elämässä maistoin lepsua –, niin maisemat aloit muuttumhaan. Puita tuli lissää ja lissää ja net tulit korkeammaksi ette korkeammaksi. Kaikki oli niin vihriäistä, nettä en ollu semmosta nähny. Mie jo ajattelin nettä eihän tämä saata olla totta. Pohjasheenko met olema ajamassa vain etelhään käsin? Mutta sitte se oli siinä jo Alattio. Pieni kylä, Possukoppa. Mutta meri oli iso. Alattionvuono kiilteli koko sen loistossa. Joo vain oli ihana paikka! ¶
Heti seuraavanna päivänä mie menin Alattion tullhiin. Sinnet minun oli käsketty sen takia ko mulla oli pieni mustavalkea televisuuni myötä matkatavaroissa. Sen piti tietenki tullata. Mutta tullissa mullet tuli paikala oikheen kotonen olo ko sielä tiskin takana seisoi mies joka sanoi nimeksi Søderholm. No, Söderholmhan se olin mieki. Olima sitte samassa tuttavat keskenämmä. ¶
Asentopaikka mullet löytyi ensistä Kaakkurista, mikä oli minun mielestä soma nimi ko sehän oli puhasta suomea! Sitte vähän ajan perästä siiryin asumhaan Fou’inmaalet Possukopphaan. Siinä oli heti meri klasin eessä, ja maisemat olit komeat. Fou’inmaassa asui tyhä korkeakoulun väkeä eli enniimästi ruijalaisia eri puolilta Norjaa, ja mie sain hyvän maholisuuen harjotella ruijan kieltä. Itte korkeakoulu oli vielä väliaikhaisessa pytinkissä liki Kurravaaraa, ennen ko sitte siirtyi Rautionaithaan millä nyt on soma ruijankielinen nimi Sentrum. ¶
Fou’inmaassa asuit kansa muutamat saamilaiset – lapin ihmisiksi käskit lantalaiset heitä siihen aikhaan – ja se oli hirmunen mukava tulla opphaaksi tämän minoriteetin kansa ja kuula lapin eli saamin kieltä. Korkeakoulun vahtimestari kansa oli saamilainen, ja ko hän vei minun ja minun pikkupojat heti ensi syksynä kattomhaan poroitten ratkoma-aitaa Kaavuonhoon, niin se oli sikkaristi jännittävviin, mitä mie olin kiinit siihen astit nähny. ¶
Ruijalaisia, saamilaisia ja lantalaisia  ¶
Ennen sitä Alattihoon siirtymistä pohjassiin paikka, missä mie olin käyny, oli Oulu. Ja sieläki tyhä kerran yhessä yhen päivän kokkouksessa. Norjassa en tieten ollu käyny enkä siitä paljon tieny. Ruijalaisista mulla oli semmonen postikorttikuva päässä, nettä sielä net tyhä kävelit vihriäisten vaaroitten laitoja ja paimensit villatröijy päälä lamphaita. Vaikka olin mie muutaman elävänki ruijalaisen kohanu. Minun mies oli viisulaulaja, ja sillä oli viisututtavia Norjassa, ja jokku olit olheet meilä Turussa kylästelemässäki. Somat ihmiset, mutta puhuit vähäsen kummalisesti. Kuttuit esimerkiksi sieniä velliksi (vertaa ruottin sannaa ¶
soppa  ¶
’velli’ ja ruijan sannaa ¶
sopp  ¶
’sieni’). ¶
Mie olin studeerannu Turun universiteetissa suomen kieltä, ja sillä mie tiesin nettä Alattiossa – niin ko muutonki Pohjas-Norjassa – assuu kahenlaista vanhaata minoriteettia, saamilaisia ja Ruijan suomalaisia. Ja kyllä minua nyt vähäsen harmitti ette olin universiteetissa lukenu unkaria enkä saamia. Yhen niin käsketyn suomen ”etäsukukielen” mie näet pi‘in valita, ja ko mie olin ajatellu nettä se oon suurempi maholisuus ette kohata unkarilaisia ko saamilaisia, niin mie sitte valittin unkarin kielen. ¶
Mulla oli kansa ollu eksaamenikirjana Nils Erik Hansegårdin kirja Tvåspråkighet eller halvspråkighet missä Hansegård kirjottaa Ruottin puolen Tornionväylän varren asukkhaista ja siitä kunka het oon kaottamassa oman äitinkielen. Mie olin tietenki vihassa Ruottin esivalloilet kunka net niin fuonosti olit kohelheet heän minoriteettia eikä antanheet heilet kielioikheuksia. Samoten mie ajattelin nettä Norjan staatti oli freistanu väkisin ruijalaistaat Norjan puolen saamilaiset ja suomalaiset. Ja ajattelin kansa nettä Norjan saamilaisila ja suomalaisila oon yhthenen intressi ette kääntäät tämän kehityksen ja sillä tehä yhthestyötä. ¶
Pohjas-Norjan suomensukuisia met Suomessa käskimä ylheensä ¶
suomalaiseksi  ¶
, niin ko Ruottin puolen Tornionväylän varren väkeäki. Muutamat Suomessa sanoit kansa nettä Ruijan suomensukuiset oon ¶
kveenit  ¶
, sillä ko ruijalaiset ylhesesti käskethään heitä sanala ¶
kven.  ¶
Mutta ko mie sitte tulin opphaaksi näitten ihmisten kansa, mie havattin nettä het kyllä meinasit, nettä mie olin ¶
suomalainen  ¶
, mutta het ajattelit nettä ei se sana sovi heilet ko eihän het asu Suomessa eikä ole syntynheetkhään Suomessa, niin ko mie olin. Jos mie jonku oman nimen kuulin minkä het annoit itte ittelensä, niin se oli ¶
lantalainen  ¶
. Ruijan sana ¶
kven  ¶
ei kansa oikheen sopinu suuhun. Moni meinas, nettä ¶
kven  ¶
oon – paha sanoat mikä – piian joku semmonen sekotus, mahtaisko olla semmonen joka oon puoliksi lapin sukua. Mutta ¶
storfinlender  ¶
, semmosen nimen muutampi ihminen kyllä ittelensä ruijaksi omisti. ¶
Mutta Alattion lantalaisten kieli oli kyllä ¶
suomen kieli  ¶
, se oli selvä. Ja nyt mie pi’in sitte alkaat opettamhaan finmarkkulaisilet suomea nettä het oppisit uuesti ommaa äitinkieltä ja kansa kirjottamhaan sitä. Se oli tullu parempi aika minoriteetille, mie uskoin. ¶
Kenttähommia  ¶
Mullet kävi niin hyvin nettä sain oikheen hopun alun tutustumisessa Pohjas-Norjan ”suomalaishiin”. Heti ko olin tullu Alattihoon, mullet ringas Ivar Bjørklund joka oli kirjottamassa Naavuonon historiata. Joku oli hänelet muistelu nettä nyt sielä Alattiossa korkeakoulussa työteli semmonen vaimo joka oli harjaantunnu kenttähommhiin ja kokoamhaan paikannimiä. Se tahtoi minun Naavuonhoon missä hän itte sillon perheen kansa asui. Mie mielelä menin. Ja sielä sitte sain muutaman päivän sisälä puhutella koko joukkoa vanhoita lantalaisia ja sain heiltä hopusti enämen ko 600 paikannimeä. ¶
Ensimäisenä talvena sain kansa Suomesta tehtävän ette koota sanoja Euroopan kieliatlaksheen. Se oli iso eurooppalainen prosekti missä tarkoituksena oli koota sanat kaikilet tärkeimillet käsittheillet kaikista Euroopan kielistä ja murretaloilta. Listassa oli 546 käsitettä, ja mie pi’in kyselä niitten ympäri Alattiosta, Omasvuonosta ja Vesisaaresta. Työ oli oikheen soma: Mulla oli aivan erinomhainen tila opastuat Pohjais-Norjan lantalaishiin öystästä vesthaan ja vielä keskeltäki. Siihen aikhaan, vuona 1980, se oli vielä kaikista paikoista helppo löytäät ihmisiä, jokka saatoit kielen. Omasvuonossa menin tieten ensimäisenä puhuttelemhaan vanhaata kielimestaria ja rajakauppiasta Anton Sommersethiä jota jo Samuli Paulaharju 1920-luvula oli käyttäny kontaktimiehenä ko oli kirjottamassa kirjoja Ruijan suomalaisista. Anton sitte opasti muitten kielisepitten tyköt. Vesisaaressa mulla oli opastajana Kiiperistä lähtösin oleva Irene Andreassen johon mie olin keriny jo opastumhaan ko hän oli meilä korkeakoulun tiimaopettajana Vesisaaren suomen kielen kursila. ¶
Alattion lantalaisiakhaan mie en itte vielä tuntenu, mutta minun kollega Suoma Jantunen oli löytäny asenon Possukopasta Emilia Mathilassin tyköä ja asui hänen lohassa. Emilia oli erinomhainen suomen puhuja, ja neuvoi minun muitten suomea puhuvitten tyköt. Ja loppu oliki helppoa: Ko meni yhtheen talhoon, niin het sieltä taas neuvoit seuraavhaan. Joka paikasta löytyi ihmisiä mikkä saatoit kielen. Ja ihmiset olit niin höölit ja otit minun oikheen hyvin vasthaan. Korkeakoulu oli sillon vielä uusi, vasta pari vuotta vanhaa, ja moni kyllä oli vähäsen skeptinen koko koulun suhtheen. ”Sinnet tullee niin paljon sitä söörinkiä, ja net oon niin eriskumhaiset ihmiset.” Mie siihen nettä ”Söörinki se olen mieki ko olen Turusta, Etelä-Suomesta”. Mutta siihen vastasit alattiolaiset nettä ”Ei ole koskhaan Suomen tyär söörinki”. Ja sillä mie olin paikala ko Alattion oma tyär – kuiten mie tunsin niin. ¶
Se oliki niin Alattiossa nettä mie näin sielä kaksi eri kertaa: Olit net vanhaat alattiolaiset mikkä tunsit paikan histoorian, sen monenkulttuurisen elämänlaa’un, sen vanhaat elinkeinot, koko vanhaan kansankulttuurin ja paikan oman suomen kielen ja tieten kaikki ”oikeat” alattiolaiset. Sitte sen päälet oli tullu uusi kerta, aivan uu’enlaiset ja ou’ot ihmiset jokka jotenki aloit täkkäämhään sitä ”oikeata” Alattiota ja jokka ei tienheet mithään paikan hengestä. Mie pi’in nettä mie olin oikheen lykylinen ko mie, vaikka olinki yhenlainen söörinki ja työtelin korkeakoulussa, niin kenttähommitten myötä kuitenki sain klasireiän kansa siihen vanhaasseen Alattihoon mistä saatoin kurkistaat siihen pohjemphaan kerthaan. Ja se vanhaa Alattio oli niin jännittävä, niin viisastuttava ja tieten mullet söörinkillet – eli siis Suomen tyttärellet – kansa hirmu eksoottinen. ¶
Kunka hyvin met sitte ymmärsimmä toinen toista?  ¶
Mie saatoin kohta hyvin ruottia sillon ko tulin Alattihoon. Olin lukenu sitä koulussa, työtely pari kessää Ruottissa ja kansa pari kolme kessää suomenruottalaisessa kommuunissa Suomessa. Lisäksi mulla oli Turussa paljon turunruottalaisia kaveria ja olipa mulla turunruottalainen mieski. Sillä se ei ollu paha tulla toimheen ruijan kielen kansa. Heti ko olin tullu Alattihoon, mullet ringas vanhaa työkaveri Turun universiteetista, Jussi Kallio, ja kysyi nettä kunka se mennee mulla ruijan kielen kansa. Mie sanoin nettä ”Ei se ole paha ko kyllä ihmiset ymmärtävät minun ruottin kieltä, mutta se oon vähän vaikeampi mullet ymmärtäät mitä het mullet sanovat”. Siihen Jussi nettä ”Niinhän se oon ollu sulla kotomaassaki, ei olheen uutta”. Mitähän se sillä meinas? ¶
Mutta jos toesti puhuma, niin se oli paljon helpompi ymmärtäät mitä pohjasruijalaiset puhuit ko mitä eteläläiset eli vestaruijalaiset puhuit. Minun korvhaan kuului nettä pohjasruijalaiset puhuvat selvästi eikä ”kii’a” niin ko eteläläiset. Kaikkiin paras mullet oli nettä korkekoulun meininkhiin minua ensimäiseksi opasti saamin kielen opettaja Odd Mattis Hætta joka puhui kohta yhtä selvästi ko suomenruottalainen ja saattoi vähäsen suomeaki. Mulla oli sitte kohta loiva lasku ruijan kielheen. ¶
Kunka se oli sitte Alattion suomen murtheitten kansa? Mie olin tieten universiteetissa opiskellu suomen murtheita, ja sen myötä sitte kansa vähäsen pohjassuomalaisia murtheita. Kuiten mie olin kuulu niitä tyhä aivan vähäsen. Mutta hyvin se meni. Mullet minun kielisepät sanoit nettä helpompi se oon ymmärtäät minun Turun murretta ko sitä kieltä mitä net puhuit Suomeen raadiossa. Se oonki selvä nettä minun Turun murtheessa ei ole niin paljon uusia ”hoksattuja” sanoja ko kirjasuomessa, ja meilä oon samat kohta kaikilet suomen vestamurtheilet yhtheiset ruottalaiset lainasanat. Eriliikaisesti Naavuonon murtheesta löytyi kansa melkheen paljon saamin lainasanoja, mutta ei niin paljon nettä en olis heän kieltä ymmärtänny. Ja mitä en ymmärtänny, sen mie kysyin. ¶
Se oikheen paljon kiusas ko jokku minun informantista käskit ommaa kieltä ”paskasuomeksi”. Eli sanoit nettä ”Ei tämä ole mithään oikeata kieltä, ei tämä ole suomea eikä ruijaa, tämä oon tyhä jotaki sekotusta”. Minusta näyttää nettä se fuono käsitys oli tavalisempi Itä-Finmarkussa ko Alattiossa, piian sillä nettä sinnet oli suuryhteiskunnan prässi ollu kaikkiin kovviin. Mutta kyllä mie kuulin sitäki nettä lantalaiset olit kuulheet semmosta negatiivista puhetta Suomen suomalaisiltaki. Semmonen tieten tekkee oikheen pahhaa ihmisen ittettunnolet. ¶
Mutta tosi se haukkuminen ei ollu. Finmarkun suomen murtheet oon ylheisesti likempännä kirjasuomea ko esimerkiksi minun oma Turun murret, ja ruijan lainasanoja oli vanhoitten ihmisten puhheessa niin vähän nettä mie oikheen hämmästyin. Tämän mie havattin paikala ko aloin kenttähommhiin ja kokosin niitä käsittheitä Euroopan kieliatlaksheen. Sanat olit piian kaikki samat ja mullet opphaat Suomen suomesta eli kuitenki murtheista. Ja Alattion kieli oli oikheen selvä ja fiini, ja mulla korva nautti ko sai sitä kuula. ¶
Missä Alattion lantalaiset asuit?  ¶
Alattion lantalaisila oli vanhaasseen aikhaan omat kylät missä het asuit. Kysymys ei kyllä ollu misthään ”etnisestä puhthauesta”, mutta siitä nettä heilä oli eri elinkeinot ja elämäntapa ko paikan ruijalaisila ja saamilaisila. Heilet tärkeimät asiat olit nettä paikasta löytyi lohijoki, mäntymettää ja maholisuus maanpruukhiin. Het ko olit oikheen sepät lohenpyytäjät, asuit hirsifuonheissa ja olit harjaantunheet kylvämhään viljaa ja panemhaan höystöksi karjan sontaa. Tämmösheen meininkhiin parhaimitten sovit isot jokivarret Alattionvuonon pohjassa. ¶
Mie olen selvittänny maanmittari Christian Frost Bredalin Alattion ensimäistä maamatrikkelia varten tekemän protokollin avula missä senaikhaiset lantalaiset talot 1700-luvula olit ja missä heän maat olit. Alattio oliki ensimäinen paikka Finmarkussa missä maata alethiin jakkaat kuninkhaalisen resolusuunin ¶
8. juunikuuta 1775 jälkhiin ¶
. Bredal kirjotti uskolisesti ylös net nimet mikkä isänät hänelet muistelit, ja sillä se oon kohta helppo nähhä oonko isäntä ollu suomen-, lapin- eli ruijankielinen. Monet näistä nimistä oon säilynheet kiinit meän päivhiin astit maapaikoitten viralisina niminä ja löytyvät uuemistaki maamatrikkelista. Kirjotustapa tyhä oon ollu vaihetteleva, ja ushein oon niinki nettä nimen kirjotustapa oon muuttunu niin paljon ette nimeä oon ennää vaikea ymmärtäät ¶
. ¶
Bredalin maanmittaustyön aikhaan talot löy’yit kaikin Joensuun ja Ylipään välistä, ja enniimitten joen lännenpuolelta. Maapaloja löytyi kansa muitten jo’itten varsilta, eriliikaisesti Fallijoesta. ¶
Ko mie kuljin Alattiossa paikannimiä kokoamassa, niin issoin lantalaiskylä oli Joensuu. Minun nimimestarit sielä muistelit nettä se oliki aina se paikka mihin lantalaiset Alattiossa ensistä tulit. Sitte ko olit vähäsen kattelheet minkälainen paikka Alattio oli, ja havanheet sen hyväksi, het hommasit ittelet maata sieltä mistä sitä oli maholinen saaha. Vielä mailmanso’itten välissä kuulema Joensuu oli niin lantalainen paikka ette sielä asuvat ruijalaisetki opit suomen kielen. Itte sain sen paikala havata ko Joensuun mööpelikauppias jolta ostin ensimäiset mööpelit uutheen kothiin, puhui aivan täyttä suomea, vaikka sanoi ettei hänessä ollu olheen suomen vertä. Oli tyhä pitäny oppiat nettä pärjäs. ¶
Joensuulaisilla oli vanhaasseen aikhaan ollu Alattionjokivarren lisäksi niittymaita ja kesäsijoja eriliikaisesti Fallijoessa. 1800-luvula sinnet alkoi siirtymhään ihmisiä etelämpää Ruijasta, eriliikasesti Trøndelagista. Siitä oli jääny vähäsen pientä torraa joensuulaisten ja fallijokilaisten välhiin. Sillä fallijokilaiset kuulema mielelä käskit Joensuuta nimelä ¶
Tuppikaupunki  ¶
– piian sielä fallijokilaisten mielestä tulit puukot liian hopusti esilet. Joensuulaiset taas käskit fallijokilaisia vähäsen negatiivisesti ¶
taatsoiksi.  ¶
Minun nimimestarit muistelit nettä varhemin oon kansa Alattionjoen suun öystänpuolesta käytetty nimeä ¶
Joensuu  ¶
. Nyt sen nimenä oli ¶
Poikkijoki  ¶
eli ¶
Kruunsta  ¶
. ¶
Poikkijoki  ¶
-nimen mullet selitethiin niin että se oon joen vestanpuolelta kattoin ”poikki joen” eli piämä mennä Alattionjoen poikkit nettä pääsemä Poikkijokheen. Mie kuitenki uskon nettä nimi tullee alunalkain siitä nettä siinä kohassa oon Fallijoen vanhaa suu missä se oon laskenu Alattionjokheen vähän ennen ko Alattionjoki laskee merheen. ¶
Kruunsta  ¶
-nimesta tiethiin nettä siinä oli ollu vanhaa kruununkirurgin kartano, ja paikka oli saanu nimen siitä. ¶
Alattionjokea ylöspäin mennessä seuraavan vanhaan lantalaiskylän nimi oon ¶
Aaroninniemi  ¶
. Paikasta eriliikaisesti joensuulaiset käytit nimeä ¶
Piikkiniemi.  ¶
Jokku minun informantista meinasit nettä nimi tullee siitä nettä joki siinä tekkee piikin näkösen niemen; joittenki muitten jälkhiin siinä oon niemen kärjessä semmonen piikkimäinen kivi josta nimi olis saanu alkunsa. Mutta kuuulema aaroninniemeläisilä oon joensuulaisten ajatuksissa ollu vähäsen samanlainen maine, ko joensuulaisilla fallijokelaisten puhheessa, ja nimi ¶
Piikkiniemi  ¶
tuliski siitä nettä sielä ”piikit” eli puukot oon ushein heilunheet, muisteli mullet muutama joensuulainen. Viralisen nimen ¶
Aaroninniemi  ¶
kyllä oon saanu sillä, muistelit vanhaat, nettä sielä olis joskus 1600-luvula asunu joku ¶
Aaroni  ¶
-niminen ihminen. Kaikkiin tunnetuin aaroninniemeläinen oon kuitenki ollu Lannan Nilla eli Knud Qvæn joka siirtyi sinnet asumhaan 1700-luvun alkupuolela. Hänestä vanhaat alattiolaiset vielä muistit nettä hän oli pannu vasthaan Pahalet Amtmanillet eli Rasmus Kieldsenillet, ja sillä joutunu fankilhaan Vuorehaan. Mutta ko Lannan Nilla oli matkustannu Kööpenhaminhaan vaitelemhaan kuninkhaalet, niin Paha Amtmani oli ajettu pois Alattiosta. Tämän muisteluksen saattaa lukeat kansa Just Qvigstadin ulosantamasta kirjasesta Finske fortellinger fra Kvænangen og Nord-Reisa. ¶
Finmarkun amtmanillet oliki rakenettu Alattihoon ison kartanon justhiin amtmani Kieldsenin aikana. Mutta minun nimimestarit ei käskenheet kartanoa amtmanin jälkhiin mutta 1800-luvula vaikuttanheen katolisen misuunityön jälkhiin nimelä ¶
Paavinkartano  ¶
sillä ko katolinen kirkko piti sillon asentoa siinä pytynkissä, niin ko muistethiin. Sillon ko mie asuin Alattiossa, se Paavinkartanossa piti asentoa militääri. ¶
Aaroninniemestä ylös jokea mennessä seuraava isompi lantalaiskylä oon ¶
Keskiranta  ¶
. Nimi soppiiki paikalet hyvin sillä ko se oon justhiin puolessavälissä ko Joensuusta oon kuljettu ylimäisheen lantalaiskylhään eli ¶
Ylipääksi  ¶
käskethyyn kylhään. Ylipäätä taas oon verrattu kansa Aaroninniemheen, ja siinä vertailussa Aaroninniemi oon Ylipään vastapooli ja sitä käskethään kansa nimelä ¶
Alapää  ¶
. Vähän Ylipäästä käsin ylöspäin Alattionjokheen laskee Äipiönjoki, jonka rannoila kansa oon ollu vanhaata asutusta, mutta sielä asukkhaat oon olheet kaikki ruijalaiset. ¶
1700-luvula oon kohta kaikki lantalaiset talonpaikat olheet Alattionjoen vestanpuolela. Ylipuolela mainituitten paikoitten lisäksi lantalaisten fuonheentonttia oon vestanpuolela ollu vielä Isossa-aiassa. Iänpuolela jokea oon lantalaistalo ollu tyhä Paskaputhaassa ja Saaressa. ¶
Hiljemin lantalaiset oon siirtynheet asumhaan kansa muualet Alattihoon. Mie löysin lantalaisia informanttia Alattionjoen iänpuolelta Raippasesta ja Mousunsaaresta. Raippanen oon saanu nimen ¶
Raippanen  ¶
-nimisen vaaran jälkhiin, Mousunsaaresta mullet muistelthiin nettä siinä olis 1700-luvula asunu ¶
Mousu  ¶
- eli ¶
Mooses  ¶
-niminen mies. Vieläki paikan asukkhaita käskethiin ¶
Mousun väeksi.  ¶
Kansa vuonon pohjapaikkhoin oon siirtyny lantalaisia. Kaitusesta mie löysin oikheen sepät suomenpuhujat ja nimenmuistajat, vanhaat Eriksenin veljekset, jokka olthiin asunheet samassa paikassa koko iän. Se oli ainua paikka Alattiossa – ja koko Pohjas-Norjassaki – missä mie näin oikean vanhaanaikhaisen sausaunan ja vielä somasti Kaitusjoen rannassa. Veljekset muistelthiinki nettä vanhaasseen aikhaan Alattiossa tyhä lantalaiset olthiin puhthaat ko het saunoit joka viikko ja pesit sillon koko kropin. Ruijalaiset kuulema tyhä vähän virutit kasvoja pesofatissa, siinä kaikki. Veljekset käskit minua ette tulla heilet joskus saunomhaan, het kyllä lämmittävät sen sausaunan. Mulla meni pitkä aika ennen ko taas oli tila käyä sielä. Sillon sielä oliki ennää tyhä veljeksistä nuorempi, ja hän muisteli nettä ”vanhus” – niin hän käski vanhempaa veljeä – oli kuolu. ”Kovin se o’otti nettä sie tulet käymhään, mutta niin se kerkes kuolemhaan ennen ko sie taas tulit”, sanoi. Mullet tuli oikheen paha mieli, ja niin multa sitte jäiki se ehta lantalainen sausauna prööväämättä. ¶
Nimi ¶
Kaitunen  ¶
oli veljesten jälkhiin tullu siitä nettä sieltä vaarhaan menevä kuru oikheen paljon ”kaituu” eli tullee kaitasemmaksi nettä kaitasemmaksi. ¶
Vuononpohjan pohjanpuolelta Rässivuonosta mie kansa helposti löysin suomenpuhujia. Nimi ¶
Rässivuono  ¶
tullee siitä nettä vuonon ranta oon tässä loiva eli ”rässiä” eli välilä veen alla ja välilä paljhaana. ¶
Paikan kielioloista mullet muisteli yksi sillon jo ylit 80-vuotinen mies nettä hän oli kolme kertaa hihanu sivakoila Rässivuonon siutti. Ensimäiselä kerrala – hän oli sillon vielä pikkupoika – hän kuuli nettä sielä puhuthiin aivan lappia. Toisela kerrala hän oli raavas mies, ja sillon sielä puhuthiin tyhä suomea. Viimisellä kerrala, ko hän oli jo vanhaa mies, sielä puhuthiin tyhä ruijaa. Uslun eli Kristianian suomen ja saamin kielen professori Jens Andreas Friis teki 1860-luvula Pohjas-Norjan asukkhaista etnografisen kartan, ja siitä näemä nettä 1860-luvula Rässivuonossa oon ollu kohta sama paljon lantalaisperheitä ja lappalaisperheitä, ruijalaisia ei yhtäkhään. Kaikki kuiten jo sillon oon saattanheet suomea, niin lantalaiset ko lappalaisetki. Mutta ei ollu suomen kieli häviny vielä sillonkhaan ko mie sielä kuljin. Se vaan oli tyhä niin nettä vierhaalet puhuthiin ruijaa, mutta semmoselle joka itte puhutteli ihmisiä suomeksi, kansa vastathiin suomeksi. ¶
Vielä löytyi vuonon rannalta ko kiersin vuonon pohjasrantaa, yksi pieni kylä, nimittäin Ruoslahti. Sieltä muistelthiin että se oli saanu nimen Ruoslahti rosvoryssistä. Nämät olit olheet ryöväämässä ja halunheet kulkeat ylitte Eliniemen Rässivuonon puolelet. Het olit saanheet myötä oppphaan joka piti johattaat heät ylit vaaran. Opas kulki lyhty käessä ja rosvoryssät kuorasit häntä. Mutta ko het tulit sen pystöpahan kohale missä pahta putoaa suorhaan alas, se opas viskas lyhyn ylit pahan, ja rosvoryssät kuorasit perässä, putosit merheen ja kuolit kaikin. Muistelus oon semmonen tradisunaalinen muistelus mitä eriliikasesti oon yhistetty saamilaishiin. Kuka tämän muisteluksen oon Ruoslahtheen alunalkain liittäny, siitä ei ole tietoa. Friisin etnografisen kartan jälkhiin Ruoslahessa oon kuiten 1860-luvula ollu tyhä yksi talo, ja siinä oon asunu lantalainen peret.  ¶
Lantalaisia on tieten asunu muualaki Alattiossa, ja asui sillonki ko mie sielä työtelin. Puktassa, Possukopassa, Aapanassa ja vähän joka puolela. 1800-luvula heitä oon asunu eriliikaisesti Kaavuonossa missä het työtelit kuparikruuvassa. Friis oon etnografisheen kartthaan merkiny että Kaavuonossa oli 1860-luvula nuin 100 lantalaisperettä joista kohta yhessäkhään ei puhuttu ruijaa, ja nuin 30 ruijalaisperettä missä kohta kaikissa saatethiin kansa suomea. Saman kartan jälkhiin kansa Lankovuonon pohjassa oon sillon asunu melkheen ainoastansa lantalaisia, muuala Lankovuonon rannoila ruijalaisia ja saamilaisia. Mie kuulin nettä Lankovuonossa saatethiin suomen kieltä vielä sillon 1980-luvun alussa ko mie niitä nimiä kokosin, ja minua oikheen paljon harmittaa että en sillon sinnet keriny. Paljon meni sikkaristi nimiä hukkhaan. ¶
Yhtheensä mie sain Alattiosta kokhoon likemäs 1000 paikannimeä. Paljon enämen sieltä sillon vielä olis sikkaristi saattanu löytyät jos olisin löytäny kaikki nimimestarit ja ymmärtänny kysyät paremin. ¶
Lantalaisten vanhaat elinkeinot, maanpruuki ja lohenpyytö, näkyvät oikheen selvästi heän paikannimissä. Muistelen tässä seuraavaksi vähäsen maanpruukhiin liittyvitten nimitten ympärit eli pelloitten, kentitten ja niityitten nimistä, ja sitte sen perästä joenvarsitten kalapaikoitten ympärit. ¶
Maanpruukaajia ja heän maita  ¶
Majuri Peter Schnitler, joka kulki 1740-luvula selvittämässä rajjaa Ruottii vasten, kirjoitti Alattiosta muun myötä seuraavasti: ¶
Ainua paikka mistä löytyy pellonkylvöä ja viljanviljelemistä, oon Vesta-Finmarkussa Alattionjoen varrel, mihin viimi Ruottin ja Ryssänmaan välisen soan aikana oon 16 ”kvääniä” (niin käskethään tässä maassa ruottalaisia talonpoiki, jokka oon tulheet Tornion Lapista ja Öystä-Suomesta) ruijalaiselet maalet siirtynheet; ja ko het oon sepät maanviljelijät, se het oon viljelheet maat, nettä sielä saahaan jyvvää.  ¶
(Suomeksi kääntäny ES.) ¶
Alattion lantalaisila oon sitte ollu höystetyt ja kuokitut viljapellot, missä het oon kasvattanheet ruokaviljaa, enniimästi kuitenki tyhä ohraa – muu vilja ei kerkiä valmhiiksi. Samuli Paulaharju muistelee kirjassa Ruijan suomalaisia nettä Alattion lantalaiset kehitit aivan erityisen ohrasortin mikä kypsyi hopumasti ko muut ohrasortit. ¶
Pellot oon sikkaristi olheet kohta pienet ja ylheensä aivan talontontitten vieressä. Siihen aikhaan ko mie nimiä kyselin Alattiossa, oli semmonen viljanviljely jo loppu. Muutaman pellonnimen mie kuitenki sain minun nimimestarilta, niin ko ¶
Pekkalanpelto  ¶
Joensuussa, ¶
Matinvainio  ¶
ja ¶
Ylivainio  ¶
Aaroninnimessä ja ¶
Tramperinvainio  ¶
Keskirannassa. Näemä, nettä pellot oon saanheet nimen omistajan eli isänän jälkhiin. Pekkalanpelto oon kuulema kuulunut ¶
Pekkala  ¶
-nimisellet suomalaiselet; Itä-Finmarkussa oon asunu useampiaki Pekkaloita ja Bekkaloita, mutta Alattiosta en ole sen nimistä löytäny. ¶
Matti  ¶
taas oon aivan tavalinen miehennimi, ja joku Matti Matinvainiossa kuulema oon viljaa viljely. Tramperinvainion viljelijä oon saattanu olla joku Tramberg tahi Tranberg, molemista tullee lantalaisen suussa ¶
Tramperi  ¶
. ¶
Ylivainio  ¶
taas oon semmonen nimi nettä sitte uskoisi nettä oon olemassa kans pelto nimeltä ¶
*Alavainio  ¶
. Semmosta en kuitenkhaan ole löytäny. ¶
Lantalaisila oon kansa aivan oma erinomhainen sana ¶
karkea  ¶
, mikä meinaa höystettyä ja kuokittua heinämaata erotukseksi viljapellosta. Yhtäkhään pellon- eli niitynnimeä mie en kuitenkhaan minun nimimestarilta saanu missä myötä olis ollu se sana, vaikka nimimestarit sanan tunsitki ja käytitki. Sitä saattaa kuitenki arvela nettä saattaisko ¶
Gargia  ¶
-nimen, Alattion lantalaisten kielelä ¶
Karkia  ¶
, takana olla tämä sana; murtheessa muutamisti ¶
ea  ¶
eli ¶
eä  ¶
sanan lopussa sanothaan ¶
ia  ¶
eli ¶
iä  ¶
. Nimeä oon joka taphauksessa vaikea selittäät saamin eli ruijan kielen pohjalta. ¶
Niittymaita, sekä kotoniittyjä ette ulkoniittyjä, lantalaisila oon ollu vaikka kunka paljon. Tavalissiin loppuosa näissä nimissä oon ¶
kenttä  ¶
mikä minun nimimestaritten jälkhiin meinais semmosta niittyä mitä oon höystetty ja hoi’ettu. Melkheen kaikki minun löytämät ¶
kenttä  ¶
-loppuiset nimet löytyvät kuitenki Fallijoesta, ja net oon vuositten 1777 ja 1778 maamittariprotokollitten jälkhiin olheet Joensuun ja jokivarren lantalaisten ulkoniittyjä. Toinen paikka mistä ¶
kenttä  ¶
-nimiä eriliikaisesti löytyy, oon Kaitunen missä kansa 1777 ja 1778 maamittariprotokollitten jälkhiin oon ollut tyhä ulkoniityjä. Mie uskonki nettä sana ¶
kenttä  ¶
alunalkain oon tarkottannu sammaa ko Tornionväylän varren ihmisillä eli paikkaa missä oon olestettu väliaikaisesti niittohommissa. Kenttäpaikkhoin pykäthiin kämppiä missä sitte piti asuat päivittäin ja muutamisti kaueminki. Oonhan se niin nettä varhemin oon kaikki vähänki heinää eli kortetta kasuavat jänkät ja jokivarret pitäny niittäät nettä elläimillet oon ollu ruokaa nokko talven ylit. ¶
Tämmösiä ¶
kenttä-  ¶
nimiä oon esimerkiksi Kaitusessa ¶
Alakenttä  ¶
ja ¶
Ylikenttä  ¶
(1778 ¶
Alakente  ¶
ja ¶
Ølikente  ¶
, 1983 ¶
Alakenttæ  ¶
ja ¶
Ylikenttæ  ¶
). Sielä oon kans ¶
Erkinkenttä  ¶
-niminen kenttä (1778 ¶
Ergenite  ¶
, 1983 ¶
Erkente  ¶
) mistä sanothaan nettä ”Se oon Erkki joka sitä oon hallittannu”. Eli nimen selitys oon säilyny samana, vaikka tämä nimenomanen Erkki oon häätyny elläät jo ennen protokollin kirjottamista, sillä ko niitty siihen aikhaan oon maanmittariprotokollin jälkhiin ollu Jon Monsenin hallussa. Fallijoen rannalta löyämä niityn nimelä ¶
Heikankenttä  ¶
minkä nimiopas yhisti 1880-luvula kuolheesseen lantalaisheen Ishoon-Heikkhaan. Nimi löytyy kuiten jo 1778 vuoen protokollista haamussa ¶
Heikakent  ¶
(1983 ¶
Heikinkenttä  ¶
). Fallijoesta löytyy kansa esimerkiksi ¶
Juomakenttä  ¶
(1778 ¶
Jomokent  ¶
) missä sanothaan nettä siinä oon juotettu lehmiä ja hevosia, ja ¶
Karhukenttä  ¶
(1778 ¶
Karhogent  ¶
) missä sikkaristi oon joku karhu remunu. Sielä oon kansa ¶
Itkukenttä  ¶
-niminen niitty (1778 ¶
Itkokent  ¶
) mistä ei kyllä muistela kuka sielä olis itkeny. ¶
Tieten sitä oon kansa muunlaisia niitynnimiä. Fallijoesta löytyy niitynnimet ¶
Saikara  ¶
(1777 ¶
Saikar  ¶
, ¶
Saikara  ¶
, 1983 ¶
Saikar  ¶
) ja ¶
Saikarantyvi  ¶
(1777 ¶
Saikaradyvi  ¶
, 1983 ¶
Sailsardyve  ¶
) mikkä muistelhaan siitä, nettä paikala oon heinät säilytetty heinähaasiassa. Nimet ¶
Formasaura  ¶
(1778 ¶
Hormasaura  ¶
, 1983 ¶
Rørneset  ¶
) Sahan kohala ja ¶
Kaalisaura  ¶
(1778 ¶
Kalisaura  ¶
, 1983 ¶
Kalisaure  ¶
) muistelevat nettä ulkoniityiltä oon koottu hormia ja kaalia jokka oon ensistä kuivattu ja sitte säilytetty isossa kasassa eli ¶
saurassa  ¶
. Sieltä net oon ollu helppo noutaat talven aikana. Fallijoessa oon kansa ¶
Tervahaut  ¶
a-niminen niitty; sielä oon kuulema poltettu tervaa. Toinen samantapainen niitynnimi oon ¶
Tervahauantörmä  ¶
Raippasen alla; sieläki muistelit minun nimimestarit nette olit polttanheet tervaa. ¶
Soma oon niitynnimi ¶
Paskapuas  ¶
(1778 ja 1983 ¶
Paskaput  ¶
) sillä samala alala missä oon ¶
Paskaputhaan Mikonpahan alla  ¶
-niminen niitty (1777 ¶
Boikebuttamikonbaktanalla  ¶
). Perämäinen nimi muistelee sitte nettä niitty oon Paskaputhaassa ¶
Mikonpahta  ¶
-nimisen pahan alapuolela. Eli nimi saattaa olla koko pitkäkin! ¶
Alattionjoen lohenpyytäjät  ¶
Ko mie vuona 1979 syksylä tulin Alattihoon, tora Alattionjoen patoamisesta oli juuri pahhiimillansa. Se oli paljon demonstrasuunia, ja Alattiossa kuljit kansa paljon Suomen väkeä sitä jokea suojelemassa. Ko mie asuin passelisti siinä Possukopassa, niin mie en koskhaan tieny minkälaisen joukon mie löyän omasta tuvasta, ko tulen työstä kotia. Sana oli kulkenu Suomheen saakka nettä siinä assuu heti Alattihoon tullessa yksi Suomen vaimo jonka tykönä saattaa vaikka yötyät. Sihen aikhaan ko oli vielä tavalinen nettä ei lukutettu ovea, mutta ovi oli auki kaiken päivää. ¶
Demonstrantit olit rakentanheet Stillhaan leirin missä mieki kävin, vaikka en sielä paljon saattanu olla ko mulla oli pienet lapset. Tulin sitte kuitenki kontakthiin aksunistitten kansa ja havaittin nettä sielä oli myötä kansa lantalaisia. Sehän oliki luonolinen ko Alattionjoen varressa asui paljon lantalaisia ja het olthiin tasan pyytänheet sieltä lohta. Nyt pöljäthiin nettä paon rakentaminen pillais lohenpyynin. Joen vesi saattais lämmitä, ja sitte lohen kutu ei ennää menestyis siinä, ajatelthiin. ¶
Ja vielä, ko tiethiin nettä joki oli jo varhemin vuosisaoitten aikana monta kertaa muuttanu kulkua ja maita oli jääny veen allet, se ihmiset pölkäsit nettä niin käypi taas. Tämmösestä oon muistona esimerkiksi liki Alattionjoen suuta Pato-ouassa niitynnimi ¶
Vanhaansuunpaikka  ¶
(1777 ¶
Vanhaso Baika  ¶
, 1983 ¶
Gamelpladsen  ¶
) missä minun nimimestarit tiesit että Fallijoen suu oon vanhaasseen aikhaan ollu. 1777-1778 protokollista löyämä kans useampia ¶
Vanhaasija  ¶
-nimisiä paikkoja; fuonheet oon jou’uttu siirtämhään ko joki oon vieny myötänsä vanhaan fuonheen sijan. Tämmönen ¶
Vanhaaksisijaksi  ¶
(1777 ¶
Vanhasia  ¶
) käsketty paikka oon ollu muun myötä Ylipäässä siinä kohassa missä minun nimimestaritten jälkhiin joessa oli ¶
Uuenreiännisk  ¶
a-niminen niva. Muistotietona oli säilyny nettä siinä oli ennen menny joki ympäri, mutta sitte murtanu ittelet uuen uoman eli reiän ja siitä nimi. Nykyisessä Petäjäsaaressa oon 1777 protokollin jälkhiin ollu ¶
Vanhaasija  ¶
-niminen maa josta protokolli muistelee nettä se oon ”Vanhasia eller Holmen, som Elwens Øverswømmelse giorde af den forrige boepæl”. Raippasen alta Paskasaaren kohalta löytyy ¶
Vanhaajoki  ¶
-niminen soukkanen puas; siinä oon kuulema varhemin menny joen pääuoma. Sammaa asiata to’istavat kansa jokivarren niityt minkä nimessä toisena osana oon sana ¶
saari  ¶
, niinko ¶
Alasaari  ¶
Raippasessa, ¶
Hukansaari  ¶
Viinassa ja ¶
Karkiansaari  ¶
Karkiasta tulevan Karkianojan suun kohala. Net oon varhemin olheet saaret, mutta nyt joen rantamaita. ¶
Lantalaisila oon ollu oon kohta kaikilet Alattionjoen kalapaikoilet omakielinen nimi, ja erikoista näilet nimilet oli ko mie niistä kyselin nettä net tunsit kans semmoset lohenpyytäjät jokka ei muuton olheen saattanheet suomen kieltä. ¶
Lantalaiset toit myötänsä uu’en pyytöteknikin missä lohia pyyethiin patoamalla. Jens Sporring joka oli 1700-luvun alkupuolela virassa Finmarkun amtmanin konttuurissa, kirjotti relasuunissa Finmarkun ympäri vuoelta 1734 Alattion lantalaisista seuraavasti: ¶
– – [lantalaiset] sait vuona 1714 esivalloilta luvan asettuat sinnet [Alattiohoon, sillä ko het muistelit ette het tietävät kunka lohijoen piti oikehaan laihiin paota ja sen kansa toimiat, minkä het sitte perästä toeksi oon to‘istanhee, ko het oon omala joutusuuela koko joukon parantanheet lohijoen kalastusta.  ¶
(Suomeksi kääntäny ES.) ¶
Tämä taito laittaat lohipatoja näkkyy paikannimissäki. Alattionjoesta löytyy useampi nimi missä myötä oon sana ¶
pato  ¶
. Tämmöset oon esimerkiksi nimet ¶
Alapato  ¶
(1778 ¶
Nedre Stengelse  ¶
) ja ¶
Ylipato  ¶
(1777 ¶
Øvre Stengelse  ¶
) Peskan ja Ison Raippasen välissä. Vaikka patoaminen oon jo aikaa loppunu, minun nimimestarit vielä muistit nettä sielä oon ollu lohipaot. Muita ¶
pato-  ¶
nimiä oon ¶
Pato-outa  ¶
(1778 ¶
Battoauda  ¶
, 1983 ¶
Patiouda  ¶
, ¶
Battoouda  ¶
) ja ¶
Patomella  ¶
Poikkijoela siinä kohassa missä Fallijoki oon varhemin laskenu Alattionjokheen. Oonpa Kaitusjoessaki pi’etty lohipatoa, ja siitä oon muistona niitynnimi ¶
Patokenttä  ¶
(1778 ¶
Battokent  ¶
, 1983 ¶
Battokenta  ¶
). ¶
Vanhaasta kalastusteknikista muistelevat kansa ¶
Apaja  ¶
-niminen saari Aaroninniemen ylipuolela ja niemennimi ¶
Apajaniemi  ¶
(1778 ¶
Apajenemi  ¶
, 1983 ¶
Apajaniemi  ¶
) Fallijoen suula. Näissä paikoissa oon sikkaristi ve’etty nuottaa, mutta niistä ajjoista oon jo niin kauon ette minun nimimestarit ei ennää muistanheet kunka se oli tapattunnu. ¶
Paljon ylempännä joesta löytyy ¶
Parila  ¶
-niminen kalapaikka kahen kosken, ¶
Saarikoski  ¶
- ja ¶
Nimitönkoski  ¶
-nimisten koskitten välissä. Siinä paikassa oon kuulema pimmeinä syysöinä tuohustettu. Arinassa – yhenlaisessa rautakourassa venheen keulassa – pi’ethiin valkeata nettä nähthiin kalat pimeässä veen alla, ja sitte iskethiin niitä ¶
parilaksi  ¶
käsketyllä vehkheelä missä oli väkäset mihin kala tarttui. Paikala oon kuulema kivi mihin pruukathiin panna olemhaan parila; siinä oli semmonen taika nettä se antoi kalaonnen. ¶
Monet jokivarren nimet muistelevat siitä minkälainen paikka oon. Sieran ja Viinankorvan välissä oon ¶
Kaval  ¶
a-niminen niva minkä uskothaan nettä oon saanu nimen siitä nettä paikka oon vaaralinen ajjaat jokivenheelä. ¶
Sirppi  ¶
oon koski mistä muistelhaa, nettä joki kääntyy siinä ja oon haamulta väärä juuri ko sirppi. Muita paikan omituisuuesta muistelevia nimiä oon esimerkiksi ¶
Kivikoski  ¶
, ¶
Pitkäsuanto  ¶
, ¶
Pystöniva  ¶
, ¶
Vähäniva  ¶
, ¶
Mustakosk  ¶
i ja ¶
Kuivakoski  ¶
. Kuivakosken perästä heti tulleeki jo ¶
Pitkäkoski  ¶
-niminen koski mikä oon niin pystö koski nettä siitä ei kuulema ennää jokivenheelä pääse ylös. Pitkänkosken alla oonki viiminen kalapaikka, ja sen nimi oon ¶
Jokoikki  ¶
mistä nimimestarit muistelit nettä se tullee sanoista ¶
joki poikki  ¶
eli siihen loppuu joen väylä. ¶
Muunlaisesta pyytämisestä muistelee piian nimi ¶
Majavavuopio  ¶
(1777 tässä ¶
Majavopionsari  ¶
) mikä oon vähäsen Äipiönjoen suusta alakäsin. Nimestä havaittemma nettä Alattionjoessaki oon vanhaasseen aikhaan ollu majavia. Majava oon hiljemin pyyetty lopphuun ko siitä sai fiinin turkin ja ko sitä oon kansa pietty vahinkoelläimennä. Sehän oli kohta yhtä seppä paonrakentaja ko lantalaiset lohenpyytäjätki! ¶
Vielä oon nimiä annettu muittenki asioitten jälkhiin. ¶
Viinankorva  ¶
esimerkiksi oon joen kääntöpaikka Viinassa. Sana ¶
korva  ¶
ei tässä tarkota sitä ossaa päässä millä kuunelhaan, mutta virtapaikkaa missä vesi kääntyy ko se ossaa johonki kivheen eli rantatörmhään. Itte paikannimi ¶
Viina  ¶
taas tullee kuulema siitä nettä siinä oon engelsmanila ollu fuonet sillon ko joki oli 1800-luvula heilet laikotettuna, ja sielä olis juotu paljon viinaa. Muuton ko engelsmannitten kautta ei semmosta nimeä saata selittäät! ¶
Alattionjoessa oon vielä monta sommaa kalapaikan nimeä; mie sain niitä minun nimimestarilta liki sata, ja kaikkia ei tässä sovi luetela. Iso osa minun kokoamista nimistä löytyy kuitenki Irene Andreassenin laittamasta daattabaasista adressista ¶
kvenskestedsnavn.no  ¶
. Sinne saattaa kansa kirjottaat omia kommentaaria jos meinaa nettä jotaki oon väärin eli jotaki vailuu. ¶
Alattiosta Tromsshaan ja uusi aika  ¶
Vuona 1983 mie siiryin Alattiosta Tromsshaan ko olin saanu sieltä viran universiteetista. En mie siirtyny sillä että en olis triivastunnu Alattiossa. Ei olheen, mie triivastuin Alattiossa ja alattiolaisten kansa oikheen hyvin. Mutta mie tunsin nettä korkeakoulussa ei pie’etty arvossa suomen opetusta, eikä siinä ollu mulla kolleegoita mikkä olis työtelheet samanlaisten asioitten kansa ko mie. ¶
Tromssassaki mie sitte opetin suomea. Mutta jo Alattiossa mie tunsin nettä ei se kuiten ole oikheen opettaat lantalaisilet Suomen suomea. Vaikka kielen lantalaiset kaikkialla käskit ¶
suomeksi  ¶
, ja se vanhaa kieli kyllä oli oikheen likelä sitä suomea mitä ihmiset Pohjas-Suomessa ja Ruottissa puhuit, se kuiten Suomessa oli kirjasuomheen tullu paljon uusia sanoja, se oli muuttunu ja kieltä puhuthiinki ylheisesti muula tavala. Mie aloin tuntemhaan nettä kirjasuomi oli lantalaisilet vähän sama asia ko tanskan kirjakieli oli ruijalaisilet 1800-luvula ko ruijan eri murtheista alethiin kehittämhään uusruijaa. Suomen kirjakieli oli kehitetty Suomessa, eikä siinä ollu olheen ajateltu ihmisiä Suomen ulkopuolela eikä ollu otettu heitä myötä siihen työhön. Piian tila olis ollu erilainen jos Ruijassaki olis koulussa opetettu suomea, olis ollu aviisia ja muuta meediaa. Nyt se oli Suomen suomi vieras lantalaisilet eikä tuntunu omalta. Niin mie sitte aloin 2000-luvula laittamhaan ommaa universiteetin opetusta varten grammatikkia ja oppimateriaalia mikkä oli meinattu justhiin Norjan lantalaisilet. Tämän kielen mitä mie minun oppimateriaalissa käsken nimelä ¶
kainun kieli  ¶
, opetus alkoi Tromssassa vuona 2006, ja paikala saima paljon studenttia sillet kursile, enämen ko mitä meilä koskhaan oli ollu Suomen suomen kursila. Norjan suomi eli lannan eli kainun kieli eli ”kvensk” oli vuona 2005 saanu kansa oman kielen statuksen Ruijan esivalloilta, ja se antoi uskoa nettä se tullee uusi aika ja nousu lantalaisilet ja heän kielelet. ¶
Mutta piian kaikki oon tapahtunnu liian hiljan? Alattiostakhaan ei ennää taia löytyä monta lantalaista jokka puhuisit suomea eli esivanhemitten kieltä äitinkielenä. Vanhaa kieli ja kulttuuri oon häviämässä, kokonhansa sammumassa. Se näyttää nettä uusi aika, uuet ihmiset, uusi kulttuuri oon täkäny sen pohjakerran mihin mulla vielä oli ilo ja onni opastuat sillon ko mie sielä asuin ja kuljin. Mie sitä kovin muretin ko se meinaa nettä vanhoitten lantalaisten arpulaisilta oon katkastu juuret, ja näyttää nettä het riutuvat vierhaan virran vietävännä. ¶
Vaikka oon se vieläki toivo nettä uuesti oon maholinen oppiat kielen ja vanhaan kulttuurin jäljelet jäänheitten murusten päälet rakentaat uuen oman etnisiteetin ja kulttuurin. Silläki mie olen ilonen nettä mie saatoin sillon monta kymmentä vuotta aikaa olla myötä säilyttämässä nykypolvilet kuiten pienen palan sitä vanhaata kieltä ja kulttuuria. ¶
Kirjottajasta: Eira Söderholm (s. 1940 Turussa vestaeteläisessä Suomessa) opiskeli Turun universiteetissa pääainheena suomen kieli. Ko oli työtely muutaman vuoen Turun universiteetin suomen kielen instituutissa, siirtyi Alattiohoon vuona 1979 Finmarkun alakorkeakoulhuun suomen kielen opettajaksi missä alkoi kenttähommhiin lantalaisten kansa. Siirtyi 1983 Tromssan universiteetin palveluksheen missä opetti suomen kieltä ja 2006–2016 kansa kainun kieltä. Tutkinu muun myötä kainulaisia paikannimiä ja topografista sanavarraa, ollu myötä kainun kirjakielen suunittelussa ja kirjottannu kainun kielen grammatikin. ¶
Alkusanat   ¶
Vadsø museum – Ruija kvenmuseum oon joka vuosi vuotheen 2003 saakka pitäny aktiviteettiviikkoa, Kvääniviikkoa, mikä oon tarjous alan lastentarhoile ja kouluile. Viikola oon joka vuosi ollu erilaisia teemoja, niin ko fisku, maapruuki ja leipomatradisuunia. Viikon tarkotus oon antaa lapsile, jokka oon myötä siinä, kokemuksen museumistä ja samhaan aikhaan lisätä tietoa kväänikulttuurista ja sen merkityksestä lokaalisessa histooriassa. Joka vuosi oon tehty häftin kvääniviikole, ja tämä häfti oon kvääninkielinen lyhytversuuni niistä häfteistä. Prosjektin oon valmistettu Finmarkun fylkkimannin Oppvekst- og Utdanningsavdelingin tuela. ¶
Kväänit oli kansaa mikä monessa paarossa siirtyi Suomesta ja Ruottin Toorniolaksosta Pohjas-Ruijhaan noin vuotheen 1900 asti. Het ja heijän jälkiläiset oon kuttuttu kvääniksi (  ----)  . Iso määrä kväänejä tuli Varenkhiin 1830-1860 välilä. Toela yli 60 % Vesisaaren asukhaista oli kväänejä 1885 väenlaskemisessa. ¶
Omat kväänikylät; niin ko Kallijoki ja Annijoki, kasuthiin ylös. ¶
Kvääni oon monta sattaa vuotta ollu viralinen nimitys mantallissa ja väkilaskemisissa. ¶
Nimityksen käyttö oon ollu ja oon vieläki hankala. Erittäin norjalaistamisaikana mikä alkoi 1800-luvun keskiosassa, kväänisannaa ymmärrethiin negatiiviseksi. Muutamila oon vieläki tämä käsitys, mutta toiset taas ei käsitetä sitä probleemaattiseksi, ja haluthaan sanoa ittensä kvääniksi. Viralisesti nimi oon neutraalinen ja selvä rajotetun joukon, nasunaalisen minoriteetin nimitys. (----) ¶
Mikä oli syy siheen että kväänit tulthiin Varenkhiin? Alat mistä het tulthiin, olthiin kokenheet katovuosia, liika-asutusta ja sottaa. Tämä pani ihmiset siirtymhään. ¶
Mutta hyvät fiskut ja maapruuki- ja työmaholisuuet veethiin kansaa heitä. Paljoila oli kansaa Amerikka pitkälisenä päämääränä ko het menthiin Havlanthiin, Ruijhaan, niin ko het sen sanothiin. Sen lisäksi sinä aikana kansaat muutoinki liikuthiin paljon ja siirythiin paikasta toisheen. Paljon ihmisiä koko Euroopassa siirty niinä aikoina. ¶
Slåtta ¶
Paljon kväänitten ruokatradisuunista oon hävinheet. Upskriftiä oon vaikea löytää, mutta onneksi löytyy usheita jokka vielä muistethaan ruokia mikkä olthiin tavalisia ennen. Finmarkussa oon samat ruvat usheen käytetty saamen, ruijan ja kväänin taloissa. Syy siiheen oon se että kaikila oli samat raaka-ainheet ruvankeittämisessä. ¶
Ruoka oli yksinkertainen ja puhas, ja siinä ei ollu paljon maustetta eli höystää.  Rajotetun säilytysmaholisuuen syystä syöthiinki paljon verestä ruokaa. ¶
Kaikki käytethiin alan luontoa ruvan kokoamisheen. Luonnon marja, liha ja kala oli tärkeä osa ruvasta. Marjoitten kokoaminen, fisku ja jahti oli fasta osa vuosikauen kierron työstä. ¶
hysa = hyyssä  ¶
steinbit = tainari  ¶
laks = lohi  ¶
kveite = pallas  ¶
sei = saita  ¶
skate = merikissa  ¶
nise = nissu  ¶
reke = rääkki  ¶
akkar = ankkurikala, akkari  ¶
sjøstjerne = ristirääppä  ¶
rognkjeks = ronkku  ¶
not = nuotta  ¶
juksa = juksa  ¶
huk/hytt/klepp = hukki; lieppi  ¶
tau = toui  ¶
jolle = jolla  ¶
bask = paaski  ¶
egnebu = syöttöpuura  ¶
ljå= vikaate(t)  ¶
kniv = veitti  ¶
greip = taikko  ¶
såte = (heinä)suova  ¶
hesje = haasi(o)  ¶
badstulime = vihta  ¶
oljehyre = öljyvaatheet  ¶
oljebukser = öljyhousut  ¶
skinnlue = reukka/reuhka  ¶
kommager = kumakit + paulakenkät  ¶
bukse = housut  ¶
ulljakke = villatakki  ¶
katanker = katankit  ¶
salt = suola  ¶
nepe = nauris  ¶
hus = talo  ¶
stabbur = aitta  ¶
telt = teltta  ¶
bunntorv = pohjaturve + lumppiturve  ¶
marja(varpu)turve +pankkiturve  ¶
ris = vaivaisenrisuja  ¶
sau = lammas  ¶
ku = lehmä  ¶
okse = purri/härkä/sonni  ¶
geit = keituri  ¶
høy = heinä  ¶
ost = juusto  ¶
smør = voi  ¶
kjernemelk = kirnupiimä +  ¶
kirnumaito  ¶
surmelk = piimä  ¶
multebær = hilla  ¶
maa Jäämeren rannala ¶
Maanviljelijät ja käsityöntekijät ¶
Jokku kväänit tulit Tromsshaan ja Finmarkhuun jo 1500 - luvula. Verolistoista ja fiskaali-ja lakimateriaalista löyttää että Pohjas-Ruijassa on asunu kvääniä monessa paikkaa. Arkkeolookit on löytänheet - ja paikannimet näyttävät - että joitaki kvääniä on tulheet jo sillon. ¶
Kväänisanan alkumus on pitkän aikaa ollu tutkijoitten kova juttelus.  ¶
Se tulkitteminen joka tänä päivänä näyttää olla tarttunu, on tullu pohjasruijan variantista, vanharuijan ”hvein”-sanasta, alkuruijan ”hvain”-sanasta, oikiasthaan ”kvein-” elikkä -sanasta. Sana merkittee kostia elikkä jänkkänen maa. ”Kvääni” on oikiasthaan vanha skantinavinen eli pohjanen sana joka kuvioittaa maisemat mihinkä kväänit rakensit.  ¶
Suomessa on kainulaissana pruukattu siitä samasta kansasta, ja Kainu eli Kainunmaa Pohjanlahen rannikoista. Tämä on ilmanki alkukermaanialaista ja merkittee ”matala maata”. Suomalaiset ihmisjoukot niinko karjalaiset ja savolaiset käytit sitä maisemanimenä. Kainulainen ja Kainunmaa oli sillä heiän nimi tälle kansale ja maale, jokka het kohtasit jo nuin 500-luvula Kristuksen jälkhen.  ¶
Sana löyttyy monesta keskiajan lähtheistä, sekä maantietokirjotuksista että tarinoista jokka on kainulaisista ja Kainunmaasta . Ottarin muistelus on vanhin mainitus 800-luvun loppupuolelta. Mainituksessa hän sannoo että Kainunmaa on Pohjanlahen ympäri. Tarinoista Eekelintarina kainulaisista ja Kainunmaasta on tärkein lähe minkä Snorre Sturlason on kirjottanu nuin 1230-luvula, niin että tarinan kirjotus kainulaisista saattaa olla jo 1100-luvun lopulta. Muistelus hoolöikilaisen Torolf Kveldulfssonin liitosta kainulaisten kuninkhaan Faravidin kans karjalaisten vasta näyttää maantietolisesti missä Ottarin Kainunmaa oli.  ¶
Kväänisanan alkumus on pitkän aikaa ollu tutkijoitten kova juttelus.  ¶
Se tulkitteminen joka tänä päivänä näyttää olla tarttunu, on tullu pohjasruijan variantista, vanharuijan ”hvein”-sanasta, alkuruijan ”hvain”-sanasta, oikiasthaan ”kvein-” elikkä -sanasta. Sana merkittee kostia elikkä jänkkänen maa. ”Kvääni” on oikiasthaan vanha skantinavinen eli pohjanen sana joka kuvioittaa maisemat mihinkä kväänit rakensit.  ¶
Suomessa on kainulaissana pruukattu siitä samasta kansasta, ja Kainu eli Kainunmaa Pohjanlahen rannikoista. Tämä on ilmanki alkukermaanialaista ja merkittee ”matala maata”. Suomalaiset ihmisjoukot niinko karjalaiset ja savolaiset käytit sitä maisemanimenä. Kainulainen ja Kainunmaa oli sillä heiän nimi tälle kansale ja maale, jokka het kohtasit jo nuin 500-luvula Kristuksen jälkhen.  ¶
Sana löyttyy monesta keskiajan lähtheistä, sekä maantietokirjotuksista että tarinoista jokka on kainulaisista ja Kainunmaasta . Ottarin muistelus on vanhin mainitus 800-luvun loppupuolelta. Mainituksessa hän sannoo että Kainunmaa on Pohjanlahen ympäri. Tarinoista Eekelintarina kainulaisista ja Kainunmaasta on tärkein lähe minkä Snorre Sturlason on kirjottanu nuin 1230-luvula, niin että tarinan kirjotus kainulaisista saattaa olla jo 1100-luvun lopulta. Muistelus hoolöikilaisen Torolf Kveldulfssonin liitosta kainulaisten kuninkhaan Faravidin kans karjalaisten vasta näyttää maantietolisesti missä Ottarin Kainunmaa oli.  ¶
Paikalisaviisin Finnmarkenin toimittaja alotti juttelun kväänin/suomalaisten siirtolaismuistoksi patshaan nostamisesta.  ¶
Norja-suomalaisseura hoiti asiaa ja valitti suomalaisen kuvanveistäjän Ensio Seppäsen. Siitä tuli Finmarkun asia, ja Finmarkun maaherra oli komitean- ja rahakokoamisen johtaja, ja viimen Pohjaskalotin asia ja rahhaa koothiin sekä Pohjas-Suomessa että Pohjas-Ruottissa.  ¶
Komuuni valitti paikan pitkän juttelun jälkhen. Komuuni laittoi kans juhlat, ja Ruottin kuninkas Carl Gustav, Ruijan kuninkas Olav ja Suomen presitentti Kekkonen olit juhlittamassa. Meetiat kirjotit paljon tapauksesta, ja juhlat olit iso syksee.  ¶
Kekkosen saarna ja hänen käyminen Vesisaaressa ja Pykeässä merkitti paljon kvääniile (elikkä suomen siirtolaistin jälkiläisile niinko jokku halluat sanoa).  ¶
Paikalisaviisin Finnmarkenin toimittaja alotti juttelun kväänin/suomalaisten siirtolaismuistoksi patshaan nostamisesta.  ¶
Norja-suomalaisseura hoiti asiaa ja valitti suomalaisen kuvanveistäjän Ensio Seppäsen. Siitä tuli Finmarkun asia, ja Finmarkun maaherra oli komitean- ja rahakokoamisen johtaja, ja viimen Pohjaskalotin asia ja rahhaa koothiin sekä Pohjas-Suomessa että Pohjas-Ruottissa.  ¶
Komuuni valitti paikan pitkän juttelun jälkhen. Komuuni laittoi kans juhlat, ja Ruottin kuninkas Carl Gustav, Ruijan kuninkas Olav ja Suomen presitentti Kekkonen olit juhlittamassa. Meetiat kirjotit paljon tapauksesta, ja juhlat olit iso syksee.  ¶
Kekkosen saarna ja hänen käyminen Vesisaaressa ja Pykeässä merkitti paljon kvääniile (elikkä suomen siirtolaistin jälkiläisile niinko jokku halluat sanoa).  ¶
"Meiðän päämäärä oon paremman ja turvemman mailman rakentaminen missä kaikki lapset saaðhaan hyvän koulutuksen ja missä het saaðhaan täyðelisti eðistäät heiðän talentit niin ette het nyt ja jälkhiin raahvaina ihmisinä saatethaan auttaat toinen toista solidartiteetin, luottamuksen ja keskinäisen kunnioituksen hengessä.”  ¶
1.0 Luontopohja ¶
Rautusvuoma oon Finmarkun tunturin pohjainen haara, ja se oon monela tavala Finmarkku miniatyyrissä. Kansalistarhaasta löyttyy karrui kaisoi, laatasmaita, koivumettii ja mailman pohjoissiin pötäjämettä. Biotooppi täälä oon monenlainen, ja sen tähen löyttyy monnii erilaissii kasvui, linttui ja eläviitä. ¶
Geologii oon oppi maapallon ylösrakenuksesta ja histuuriista. Kontinentit ja meret oon syntynheet ja jaukkunheet, ja uuet maa- ja merialat oon tulheet. Rautusvuoman maisemanhaamut oon geoloogisten tapattumiin resyltaatti, joka mennee monta sattaa miljuunaa vuotta takaisin ja joka tapattuu vielä tääpänäki. ¶
Rautusvuoman kliima oon vaihetellu kovasti viimi 900 tuhanen vuoen aikana – kevveesti sanottunna. Pienet ja isot jäätiköt oon tulheet ja menheet. Samala tavala oon merentasa vaihetellu 100-150 meetterillä, ko jäätiköt oon syntynheet ja sulanheet. Viimi jääkauen jälkhiin nuoin 11 tuhatta vuotta aikkaa Rautusjoki oon kaivanu ittensä alas löysämasshoin. Tällä tavala se oon ollu myötä haamustamassa Rautusvuoman niin ko met tunnema sen tääpänä. ¶
Terrassimaisema Rautusvuomassa ¶
Rautusvuoman kaisat oon rästit isosta vaararaiosta joka syntyi nuoin 400-500 miljuunaa vuotta aikkaa. Sillä oon paljon yhtheistä tääpälisen Himalaya-vaararaion kans. Vaararaito syntyi ko kaksi kontinentaaliplaattaa tölmäs toinen toista vasten. Norjassa kaledonilaisen vaararaion rästit löyythään Rogalandista kiini Finmarkkhuun saakka. ¶
1.2 Botanikki ¶
Kaikki kasvut tarvithaan näkköö, lämmintä, vettä ja ravinttoo, mutta ei jammisti yhtä paljon siitä kaikesta. Jokku kasvut tarvithaan tyhä vähäsen vettä, ja toiset kasuthaan veessä. Jokku tykäthään paljon auringosta ja lämpimästä, ja toiset kasuthaan kalvheessa. Jokku kasuthaan karruin karisölkkiin päälä mistä lumi lähtee varhain, ja toiset trivastuthaan parhaiten ravintorikkhaissa kursuissa missä lumi jää kauvoin. Pitkin oijii ja runkoissa kasuthaan vaativammat kasvut, jokka pärjäthään huonomin ilman vettä, näkköö ja lämmintä. Rautusvuoman kansalistarhaassa löyttyy muutampi oaasi missä oon rikkhaita kasvusamfynnii, mutta pääassiissa täälä oon pienii ja vaatimattomii kasvui. ¶
Elämänehot oon kovat kasvuile jokka oon kynsilä pitänheet Kaisoista kiini. Tämä ala oon 400-100 meetterii yli merentasan, ja se oon kansalistarhaan issoin osa. Alala oon pääassiissa ravintoköyhää pahtamaata, paljon louhikoita ja kuivii kivi-, kari- ja hietasölkkii. Poröösit hieta- ja karialat jaksethaan tyhä vähäsen piätellä vettä, ja sen tähen kasvut kuivuthaan helposti. Lisäksi kassuumisaika oon lyhykäinen, ja tyhä kasvut jokka oon sovitelheet ittensä tänne oon jaksanheet asettuut: Tankipiippo (fi) ja karttajäkälä oon kasvut jokka tavalisesti löyythään ylimissä paikoissa vaaranlakkiin likelä. Alempanna vaaramassiivissa variksenmarja, kurjenkanerva (fi) ja sielikkö (fi) piethään karisölkkiistä kovasti kiini. ¶
Suolováravži oon botaanisesti ja geoloogisesti interessantinen lakso kansalistarhaan pohjaisessa osassa. Tällä alala löyämä jonku verran kiiltorahtukivvee, joka maattuu joksiki helposti, ja joka pittää sisälä monet mineraalit. Siksi se laittaa kassumispohjan rikkhaamale floorale ko se, mitä löyttyy ympäriltä, ja lakson lumiuomiissa löyttyy muun myötä pikkuleinikki (fi), iturikko (fi), lumijäkkärä (fi) ja lumileinikki (fi), joka oon punaisella listala. Pikkusen kosteemissa paikoissa kasuthaan usseempii paivusorttii, raassii, peuranvirnaa (fi) ja sudenmarjaa (fi), joka oon vähäsen myrkylinen. Kuivissa ja lämpimämmissä paikoissa lakson laioila löyttyy lapinvuokko (fi), pohjankallioinen (fi), villiruottukka ja kataja, jokka vaaithaan kalkkii. ¶
Raasi ¶
Rautusvuoman kansalistarhaan issoimet jänkkäalat löyttyy aloila Nuorttat Bastinjavrin ympäriltä. Nämät jänkät oon osittain matalat köyhäjänkät missä kassuu aapasaraa (fi) ja luhtavillaa (fi), mutta kans jonku verran hilloi. Joissaki paikoissa jänkät menhään kiini järvheen saakka, ja sielä oon alat mistä löyttyy sekä pullosara (fi) ja vesisara (fi). ¶
Luoppal/Lompola-ala oon koko kansalistarhaan interessantissiin paikka, sekä sen botaanikin ja maiseman tähen. Täälä järviin ympäri oon isot tulvimaa-alat missä kassuu monnii kasvui, muun myötä tavaliset jänkkäheinäsortit niin ko kenkäheinä, vesisara (fi) ja pullosara (fi). Tulvimaitten sisälä tulema ensisti aloile missä oon tivhiit pajumettät. Täälä kassuu enniimitten mustapaivuu ja kesäsijapaivuu. Syvemällä oon koivumettää, ja sen välissä kassuu paivuu, leppää, haappaa ja jonku verran pihlajaa. Pikkusen korkkeemalla, ja eriliikaisesti vestapuolela Ganečohkkaa vasten, alkkaa pötäjämettä. ¶
Lompola ¶
Mettärajala löyämä ruuhosorttii niin ko nurmilauhaa (fi), pohjantähkiöö (fi), korkkeeksikassuuvaa lehtotesmaa (fi) ja korpikastikkaa (fi). Koivumettän alavegetasjuuni oon usheen varpumaata missä oon paljon mettäkortheita (fi). Lisäksi löyttyy jonku verran villiruottukkaa Lompola-alala. ¶
Usseemat Lompolan järvet oon joksiki matalat. Sen tähen net oon hyvä kassuumispohja melko rikkhaale vesifloorale. Tavalissiin oon purovita (fi), ruskoärviä (fi), järvisätkin (fi) ja kaitalpalpakko (fi). ¶
Pötäjä triivastuu hyvin paikoissa missä oon paljon aurinkkoo, ja se kassuu ushein aloissa mikkä oon liian kuivat muile puulajile. Rautusvuoman kansalistarhaasta löyttyy rikkhaimat pötäjämettäalat Lompolasta saakka ja pohjaisvästäkäsin kiini Ganečohkkaa vasten. Täälä löyttyy sekä issoi ja vanhoita puita. Vanhiimet oon dateerattu nuoin 500 vuoen vanhaaksi. Pötäjämettä Rautusjoven öystäpuolela mennee Rautuskurkkiin alalta pohjoisheen käsin kiini Suffvárrhiin. Likemäksi jokkee ittää lehtimettä pötäjämettän keskelä. Rautusvuoman maisemasuojelualala löyämä sievät pötäjämettät ylös kohti Matarajärvee, Njallavárrin päälä, ja rikkhaan sekamettän Tiliijärven pohjaispuolela. ¶
1.3 Linnut ja elävät    Monila laijiila oon pohjoissiin elämänala Rautusvuoman pötäjämettässä. Tämä oon pohjoissiin paikka mistä löyttyy orava ja linnunlaijit kuukhainen ja kävynpureksiija. Hyvinä siemenvuosina löyttyy kans pikkukäpylintu (fi) ja isokäpylintu (fi)  pötäjämettässä. ¶
Kuukhainen ¶
Rautusvuomassa oon varhemin ollu pikku isolinnun populasjuuni. Nykyisin sitä löyttyy vain sieltä täältä. ¶
Elka oli tavalinen elävä Rautusvuomassa ja Finmarkussa jo 7000-8000 vuotta aikkaa. Mutta nuoremassa histuurisessa aijassa kiini nuoin vuotheen 1950 saakka oli Finmarkussa tyhä kovin rajalinen elkapopulasjuuni. Rautusvuomassa oli elka jatkuuvasti harvinainen vieras kiini 1960-luvule saakka. Tääpänä oon tavalista nähä nykkiivä elka pötäjämettässä talven aikhaan. Tutkimus näyttää ette iso osa elkoista lähtee Rautusvuomasta ja oon kesälä krannikomuuniissa ja/tahi muuvala Porsangissa. ¶
Lompolassa oon kesälä viljasti linttui. Sakkeissa koivumettissä kuuluu usseestiki peipposen ja pajulintu (fi) lauluu. Likelä jovenranttaa kuuluu ruohokerttusen (fi) lauleleminen. Lompoloissa hauothaan erilaiset ruuhosuorsat ja sukelttaavat suorsat. Lehmäkoskelo ja pikkukoskelo oon kans tavaliset täälä. Kiini 1960-luvule Lompolassa oli kans pari kalakokkoperettä. ¶
Ylemäksi Rautusvuomassa lintuelämä muuttuu. Järvissä alli ja pilkkasiipi (fi) oon pesän päälä, ja joskus muutama laulujoukhaisperet. Karuissa Kaisissa keräkurmitsa (fi) ja kivitasku oon kesälä tavalinen näky. ¶
Rautusvuoman ylipuolela löytyi ennen paljon naaliita, mutta sama niin ko karhuun ja ketun kans se naali näkkyy hirmu harvoin kansalistarhaassa ja sen ympärillä. Ilveskissa ja ahma pruukathaan kanttaat kansalistarhaassa. ¶
2.0 Pötäjämettä ¶
Rautusvuoman pötäjämettä oon hakomettän rästit, joka kulki tänne öystältä käsin nuoin 9000 vuotta aikkaa. Pötäjä oli yhen aijan se puunlaji mitä Finmarkussa oli enniimiitten. Kylmemän kliiman tähen tapattui puunlajinmuutos. Ylimissä Rautusvuoman osissa oli kohta tyhä koivumettä, ko taas pötäjä kynsii rajatthuun alhaan kiini Rautusvuoman suojimassa ja matalimassa osassa. ¶
Rautusvuoman pötäjämettä ¶
Kansalistarhaan pötäjämettä oon myötä luomassa suojaman kliiman, joka oon eläville ja linnuile hyväksi. Elka syöpi paljon pihlajaa ja pötäjää, ja jos oon liian paljon elkkaa talvela, se havoittee mettää isostiki. Nuoriimat puut kärsithään enniimitten tästä, ja siksi tullee hithaasti uuttaa mettää sen vanhaan sijale. ¶
Rautusvuoman pötäjät oon olheet tähelinen resyrsi alan ihmisille. Kannot ja puunhakon jäljet löyythään usseessa paikassa pötäjämettässä, mutta kans aloila missä oon vanhoita ja krouvii pötäjiitä. Näistä rakenethiin venheitä ja salvothiin huonheita mitä sitte myythiin. Tervaspuita kovothiin ja poltethiin tervahauoissa. Nämät hauat näjemä nyt niin ko hautamat maassa. ¶
Tervahauta Rautusvuomassa ¶
3.0 Rautusjoki ¶
Rautusjoki oon Rautusvuoman elämänlanka. Monet reisathaan joka vuosi tänne ja freistathaan näppiikö kala Rautusjovessa. Ei kaikki saa kallaa, mutta usseemat löyethään rauhan täälä joven varrela. ¶
Yksin Rautusjoven rannala ¶
Rautusjoki juoksee läpi Pohjais-Rautusvuomanjärven, joka oon Finmarkun tunturin pohjaispuolela. Joven ympärillä oon koivumettää kiini Rautuskurkkiisseen saakka. Kurkkiin alapuolela lissäintyy pötäjän määrää ja joki mukitellee kahen pienen järven läpi: Lompola. Rautusniemessä Rautusjoki juoksee Porsanginvuonhoon. Vesikön ylimissä osissa hauki ja tammukka oon tavalissiimat kalalajit. Alemalla ja ylös kalapaole saakka; Njahkágoržži-kurkkiista, löyämä lohta, meritammukkaa ja ojatammukkaa. ¶
3.1 Jokivenet, tradisjunelli fisku ja tukkityöt ¶
Kiini meän päivhiin saakka oon laitettu jokivenheitä Rautusvuomassa, mutta tääpänä ei kuljeta jovela jokivenheelä. Entishiin aikhoin jokivenettä piethiin fiskhuun ja kuljetuksheen. Jokivenheet jokka kuljethiin Rautusjovela olthiin joksiki lyhykäiset. Rautusjovessa oon monet nivat, ja sielä tarvithaan venheen mitä oon helppo styyrätä. ¶
Jokivenet Rautusjovela ¶
Fisku verkola ja paola oon effektiiviset konstit mitä oon pietty monen saan vuoen aijan Finmarkussa. Rautusjovessa oli lupa onkkiit kiinitetyllä kaluila kiini 1970-luvun keskipuolele saakka. Usseemista joven suvanoitten nimet muistelhaan ette kalapaola oon pitkä tradisjuuni täälä: Reŋkusavvon ja Boađđoreŋku. Molemat suvanon nimet muistelhaan ette täälä se oon ollu tavalista panna ylös patokrenkun ja paon. ¶
Valmistelhaan pattoo ¶
Rautusvuoman tukit kuljetethiin mettästä hevosella tahi uitethiin Rautusjovela. Jovela oon uitettu tukkii niin varhain ko vuona 1886. Tukit nostethiin ranthaan Rautusniemelä ja Nikkariniemelä. Stelletsavvon/Sagstolkulpenin vieressä sahathiin tukit plankuiksi. ¶
Tukkii sahathaan käsin ¶
4.0 Ihmisten jäljet ¶
Porsangivuonon sisäosassa oon rekistreerattu 6 lukaliteettii mikkä näytethään ette ala oli piossa jo vanhempanna kivikautena (10 000-4500 ennen Kr.). Yksi näistä lukaliteetista oon likelä Rautusjoven suuta Peukaniemelä. ¶
Tähän aikhaan ihmiset elethiin nomaadiina. Jo alusta saakka olthiin meri-imuelävän-, kalan-, kilpielävän- ja linnunpyytö ja munan kokkoominen tärkkeet resyrsit. Jää kulki hithaasti sisämaasta pois, ja aika myöen kasuthiin paivu-, koivu- ja pötätjämettät tunturissa. Tämän tähen ihmiset saatethiin ottaat pithoon sisämaan, missä het pyethiin porroo, karhuuta ja elkkaa. ¶
4.1 Asumapaikat ¶
Vanhemasta kivikauesta kiini tähän päivhään saakka löyämä ihmisten jäljet Rautusvuomassa. Joskus varhempanna kivikautena sielä oli fasta asutus, mutta uuemassa aijassa ihmiset oon jutanheet vuoenaijan myöten, ja sen myötä asunheet ja pitänheet alan. Peuranpyytö oon ollu tärkkee. ¶
Elläinhauta peuraa varten ¶
1500-luvulta saakka alethaan saamhaan usseemat kirjaliset kalttiit. Tuntematon kirjailiija, luultavasti pappi Finmarkun rannoilta, kirjoittaa kunka merisaamelaiset oon pitänheet vuononalloi: ¶
”….yhen vuoen aikana merisaamelaiset oon erilaisissa paikoissa. Kesälä het oon vuonoissa ja saarissa missä het pyyethään linttui, kallaa ja kovothaan munnii ja höyhämiitä. Syksylä het oon merirannala missä kassuu mettää. Hyväsääpäivinä het souethaan mertä, mutta huonosääpäivinä het oon mettässä hakkaamassa tukkii venheen rakenuksheen. Lisäksi het pyyethään mertä. Talvela het oon vaaroissa pyytämässä ja onkimassa, ja kevvhäälä het oon taas meren rannala, missä het pyyethään kallaa, pykäthään venheitä ja jahathaan». ¶
Porsangin merisaamelaiset ¶
Tämä oon ylheinen kuvvaus Finmarkun merisaamelaisista, mutta tämä kuvvaus saattaa rohki hyvin passata kans Porsangille. Vanhemat kirjaliset kalttiit muistelhaan ette Porsangissa oli 2 siidaa (Saamelaiskyllää): Pohjais- (tahi öystä) Porsanki ja etelä (tahi vesta) Porsangin saamelaiskylä. Rautusvuoma oon kuulu Etelä-Porsangin siidale. ¶
Rautusvuoman maapruukit mitathiin ensi kerran 1700-luvun keskipuolela. Omistaajila oli kesäsija Rautusjoven suula, ja talvisija laksossa. Valdakin talossa tämä loppui vasta vuona 1952. ¶
Rautusniemi nuoin vuona 1920 ¶
4.2 Suomalaiset siirtolaiset ¶
1700-luvun lopussa ja 1800-luvula siirtyi enämpi ja enämpi väkkee Suomesta Finmarkkhuun. Eriliikaisesti raja-aloilta Suomen ja Ruottin välilä. Nämät asetuthiin usheen sisävuonoin jokilakshoin, merisaamelaisten likelä ja heän keskelä. ¶
Jens A. Friis antoi ulvos vuona 1861 karttaseeriät jokka näytethään Pohjais-Norjan etnisiteetit, asumisstandardit ja kielet. Hän piti symbooliita ette eroittaa hirsihuonheet ja kammit, oliko huonheessa saamen-, kväänin- tahi norjankielissii, ja mikkä kielet huonheen assuujat saatethiin. Sisä-Porsangin karttablaaista näjemä ette oon rekistreerattu 6 huonetta Rautusvuomassa tahi likelä. Kaikki perheet oon saamelaiset ja asuthaan hirsihuonheissa. Yhessä perheessä isäntä saattaa lisäksi kväänin kieltä, ja vähhiinthään yksi ihminen puhhuu norjaa. ¶
Samhaan aikhaan rekistreerathaan ette Lemmijokkee pitkin assuu 15 kvääniperettä. Kaikki perheet saatethaan kans saamen kieltä, mutta tyhä kahessa perheessä puhhuu vähhiinthään yksi ihminen norjaa. Rautusvuoma oon ollu tärkkee resyrsiala Rautusniemen väjele ja kvääniile, jokka asetuthiin Lemmijokilakshoon. ¶
5.0 Luonon korju ¶
Kiini uuemphaan aikhaan luonon korju oon ollu tärkkein elämänkeino Finmarkun assuujille. Muutamille elämänkeinoile, niin ko maapruuki, poronhoito ja fisku, Finmarkun luononresyrsit oon jatkuuvasti täheliset. ¶
5.1 Peuranpyyöstä poronhoithoon ¶
Rautusvuomassa löyämä pienii ja issoi pyytörustinkkiita peuraa varten. 1500-1600-luvula alethiin vähän kerta hoitamhaan porroi sen sijhaan ko pyyttäät peuroi. Pohjais-saamelainen poronhoito niin ko met tunnema sen tääpänä – ette porot jutethaan rannikon ja sisämaan välilä – eistyi vähän kerta 1500-1600-luvula sekä meri- ja tunturisaamelaisten kesken. Muutamilla Porsangin merisaamelaisilla oli porotokat jossa oli kiini 700-800 porroo joskus 1600-luvula. Ennen sitä se oli tavalista Finmarkun saamelaisten kesken ette porot kesytethiin ja piethiin aijamisheen, frahtaamhaan tavaraa ja ko villithiin peuroi pyyön aikana. ¶
Poro ja ahkii ¶
Tääpänä Rautusvuoman kansalistarhaassa oon nelje poronhoion siidaa: Njeaiddán-, Skaideduottar-, Vuorji- ja Láhtin siida. Siida oon yksi roikka poronomistaajiita kekkä hoitethaan porroi yhtheistyössä vissiilä aloila. Yhtheistä kaikile siidoile oon ette kansalistarhaan alat oon tärkkeet kevät-, kesä- ja syksylaitumet. ¶
Láhtin siidan koko kesälaiun oon kansalistarhaassa. Tämän siidan kesäsija oon kans kansalistarhaassa, nuoin 35 km likkiimästä tiestä pois. Sen tähen neuvot ja ihmiset frahathaan ATVla pälvimaala hyväksytyilä lattuila. ¶
Vaikka toisila siidoila ei ole kesäsijjaa kansalistarhaassa, löytty kans paimenhyttii, poroaittoi ja lattuita poronhoittoo varten. ¶
Rautusvuoman ylin osa oon hirmu tärkkee jutoala, sekä kevvhäälä ja syksylä ko jutethaan poroila. ¶
Poro kesälaitumella Rautusvuomassa ¶
5.2 Jahti ja pyytö Rautusvuomassa ¶
Peuranpyyön rustingit Rautusvuomassa muistelhaan monen tuhanenvuotinen histuuriin jahista ja pyyöstä tällä alala. Se oli tavalista jahata ja pyyttäät peuraa isoissa osissa Finmarkkuu kiini 1600-luvule. ¶
Meilä oon tyhä vähän kirjalissii kalttiita jokka muistelhaan pyyöstä Rautusvuomassa entishiin aikhoin. Met tieämä ette se oon ollu joukon tavalista pyyttäät ja jahata riekkoo ja naalii monessa sukupolvessa täälä vuomassa. Jääkärit Alattiosta ja Sisä-Finmarkusta pois oon käynheet Rautusvuoman päälipuolela, ja alempanna vuomaa oon käynheet riekonpyttääjät Rautusvuomasta ja krannikylistä, ja lisäksi Lemmijovenlaksosta. ¶
Riekonpyytö Rautusvuomassa ¶
Koko Rautusvuomassa löyttyy jahtikammiin sijat ja kans kammit jokka oon vielä piossa. Ihmiset alethiin pyyttäät riekkoi ansala lumisään jälkhiin, ja het pyyethiin riekkoi kiini marsi-aprillikuuhun saakka. Tääpänä pyyethään harvoin ansala Rautusvuomassa, mutta tänne tullee vieläki jääkärit jokka pyyethään riekkoi kiväärillä. ¶
Rautusvuomassa oon ollu elkanjahti 1960-luvulta saakka. ¶
5.3 Maapruuki ja ulkoniityt ¶
Rautusvuoman varhaissiiman maapruukin pohja oli pintaviljely, ruuhon- ja jäkälän kokkoominen. Ko väjen räknäthiin vuona 1865, oli viisi maapruukkii Rautusvuomassa. Silloin räknäthiin kans talloin elläimiitä: Lehmänkarjaa (49 kpl.), lamphaita (76 kpl.) ja porroi (70 kpl.). ¶
Maapruukkiin ympärillä kasus tyhä vähän heinää, ja enniin osa heinästä nouethiin ulkoniityiltä. Niittyi löytyi eri puolelta Rautusvuomaa, ja eriliikaisesti Lompolassa oli viljasti heinää. Heinät kuivathiin niitylä ja kuljetethiin asumapaikale talvela hevosela ja reelä. ¶
Heinäniityn lisäksi leikathiin Lompolassa kans paljon kenkäheinii. Kenkäheinää piethiin vuotakengissä, kallokhaissa ja vantthuissa. Tämä oli ennen kaikkee omhaan pithoon, mutta se myythiin kans jonku verran kenkäheinää Rautusvuomasta. ¶
Lompolan ulkoniityt ¶
Rautusvuoman alapuoli oli laiun lehmäkarjale ja pikkukarjale. Petoelläimiitten tähen paimenethiin pikkukarjaa kesälä. Maapruukiissa paimenethiin karjaa vuorola. Olema saanheet tiettäät ette joskus sovithiin porosaamelaisten kans ette jos het paimenethaan lamphaita, niin het saahaan lypsäät niitä. ¶
5.4 Kokkoominen ¶
Ko puhuma jäkälästä, puhuma usheen poronruvasta. Varhemin oli jäkälä osa elläimiitten talviruvasta isoissa osissa Finmarkkuu. ¶
Rautusvuomassa kovothiin jäkälää kiini 1960-luvun alkhuun saakka. Erilaisila perheilä oli kullaki omat jäkäläsarkat. Jäkälän kovothiin ja laothiin läjiksi. Lopuksi panthiin oksan jäkäläläjän läpi. Oksa toimi krippana ko jäätynheet jäkäläläjät kovothiin ja kannethiin alas. ¶
Sitte lisäthiin jäkälän hauetpathaan (iso rautapata) ko teput, staarat, kalanpäät, kalansuomut ja luut olthiin keitetty. Ko jäkälän oli valmhiiksi «sulattu» hauetpaan ylisyrjässä, annethiin tämän sekoituksen lehmile. ¶
Jäkälää kuljetethaan Rautusvuomasta ¶
Variksenmarja oli tärkkee talviruoka, ja sitä kovothiin paljon. Marjat sekhaanuthiin vaikka poronmaion kans. Tämän sekoituksen panthiin poronvatthoin ja henkathiin ylös, ja piethiin sitte talvela. Vattat, jossa oli variksenmarjamaittoo, saatethiin kuosuttaat jääpalaisina tahi paassa lämmitettyinä. ¶
Täälä kovothiin kans paljon hilloi. Sillä ei ollu merkitys tyhä ruokana, mutta hyvinä marjavuosina se oli kans monele tärkkee tienasti. Syyryheinä, variksenmarja ja hilla piethään sisälä paljon C-vitamiinii. Hillan hyvän effektin oon kauvoin tunnettu täälä pohjaisessa: ¶
Yksi ensi lääkkiistä jokka tulthiin Norjhaan, tyskälainen Henrik Høyer, aukasi lääkikontturin Perunassa vuona 1593. Pohjaisnorjalaisilta jokka tulthiin Perunhaan kuivakalan kans hän sai tiettäät ette se saatethiin paranttaat keripukin hilloila. Vuona 1747 mariinilääki James Lind toisti ette sitrysfryktiilä oon sama paranttaava vaikutus. Mutta hilloin ja sitrysfrykttiin merkityksen unhetethiin, ja 1800-luvun lopussa oli sellainen ymmärys ette keripukki oli myrkytys määntynheestä ruvasta. Se toenethiin tietheelisesti vasta vuona 1907 ette se saattaa saaha keripukin jos saapi liian vähän C-vitaminii ruvan kautta. ¶
Hilloi ¶
Raasi oli kans paljon tahottu ruoka varhaiskesälä. ¶
6.0 Kylttyyrimuistot ¶
Rautusvuomassa oon viljasti kylttyyrimuistoi, ja löyöt oon kiini 10 000-vuotiset. Usseemat löyöt kuuluthaan yhtheen saamelaisen asutuksen ja resyrsipion kans. ¶
6.1 Kamminsijat ja teltta-asumapaikat ¶
Sannaa huonheensija arkeoloogisessa yhtheyessä piethään siinä missä se saattaa löyttäät jälkkii tahi nähä rakenuksen rästit.  Kamminsija näkkyy maassa vaikka matalanna törmänä tahi runkana. ¶
Tavalisen ymmyräisen turvetkammin panthiin ylös vissin prinsipin jälkhiin. Kammin konstruksjuunin tahi tällingin (usheen koivutangot) panthiin ylös ymmyräisistä tahi ovaalista renkhaasta, ja konstruksjuunin osat nojathiin kaksi kaarii vasten, jokka olthiin kaltossa. Päälipuolen seinile panthiin tuohta ja turvetta. Sitte laothiin turpheen päälitysten. ¶
Yhtheiskammi antoi sijan ihmisille ja elläimille. Yhtheiskammi oli usheen ovaalihaamuinen, ja tavallissiin oli kolmiosainen kammi: Ihmiset ja elläimet olthiin kummatki omala puolela, ja keskiloma oli molempiin ovi. Täälä saattoi kans olla arinan paikka. ¶
Kammi ¶
Eri-ikäiset kamminsijat löyythään pitkin koko laksoo. Lompolasta kiini jovensuuhun saakka oon 7 km, ja sielä oon rekistreerattu 32 kamminsijaa, ja 2 näistä oon yhtheiskammit. Vanhiimat kamminsijat saatethaan olla kiini 1000 vuotta vanhaat. Samala välimatkala oon rekistreerattu 13 kamminsijaa nuoremasta kivikauesta. ¶
Rekistreeratut teltta-asumapaikat saatethaan olla monentyyppiset. Teltta-asumapaikat saatethaan olla laavontyyppinen tahi kammintyyppinen. Poronhoiossa paimenet piethiin usseesti laavon, ja perheet piethiin kammin. Usseesti kammissa oli kolme ossaa erilänsä: Ovi, arina ja köökki. Teltan laiat olthiin istuma- ja nukkumapaikat. Tällaisen oorningin löyämä sekä teltassa ja turvetkammissa – kuitenki entisheen aikhaan. Valkkeesijan tehthiin jammisti kivistä, ja se oli ovaalihaamuinen. ¶
Laavo ¶
Ala-Rautusvuomassa  oon rekistreerattu 29 teltta-asumapaikkaa (sekä laavon- ja kammintyyppinen) ¶
Yhen teltta-asumapaikan vieressä oon nelje rengasta, ja näitten renkhaitten ympärille oon pantu kivvii. Renkhaitten diameetteri oon kiini 1,5 meetterii.  Renkhaitten keskele oon laitettu pikkuisen arinan. Informantit oon muistelheet ette tämä oon ollu lapsiin tieraamapaikka, ja arvelhaan ette sen oon pietty 1900-luvun alussa. ¶
6.2 Hautuumaat ¶
Informantit oon muistelheet ette Kirkogárdderohtussa oon ollu hautuumaita. Täälä oon vielä varhain 1900-luvula nähty 3 puuristii  . Vähän matkan päästä, Jámešroggin likelä, oon näkyny ovaaliita kiviymmyräiset kiini 1950-luvule saakka. Arvelhaan ette viimi mainittu oon hautuumaa ennen Kristuksen syntymää. Molemat paikat oon likelä tietä joka mennee Luobbalin parkkeerauspaikale. ¶
Hautuumaa ¶
6.3 Porohaakit ja poropyytörustingit ¶
Porot kovothiin porohaakhiin/ maitoaithaan vaatimen lypsymäaikana. Rautusvuomassa piethiin porohaakit niin hiljain ko 1950-luvula. ¶
Pyytörustingit peuraa varten oli pääassiissa kuopat jokka kaivethiin sinne missä peura juti. Se saattoi olla ahtaassa paikassa maassa ja kaalamapaikoin likelä. Se oli tavalista pittäät kujjaa jonka oli laitettu risuista. Näitten rustinkkiin lisäksi oli usheen ampumasuojapaikkoi ja laakerikuoppii. Viimi mainitun muurathiin kivestä, ja täälä laakrathiin lihhaa yhen aijan. ¶
Rautusvuoman päälipuolela Rautusjärviin kohala, oon rekistreerattu kolme pyytörustinkkii. Ala-Rautusvuomassa oon rekistreerattu yhen isoman pyytörustingin. ¶
Ampumapaikka poronpyytörustingin vieressä, Rautusvuoma ¶
6.4 Uhri- ja myyttiset paikat ¶
Rautusvuomassa ja ympärillä oon usseemat paikannimet mitä arvelhaan ette net oon muistot saamelaisesta uskonosta ennen Kristuksen syntymää. ¶
Se saattaa olla ette niittypaikala Jogabeana/ Elvehund Rautusjovela oon tehty uhrimarituaalit kalalykkyy varten. ¶
Vestapuolela Máđirjávrii oon Gárenašgurra. Sana Gárenaš saattaa meinata kori jonka oon tehty tuohesta.  Entis  heen aikhaan ko uhrithiin se oli tavalista ette hauathiin elläinuhrin luunrästit tuohikorhiin. Gárenašgurrala oon pyytörustinki peuraa varten, ja sen tähen arvelhaan ette täälä oon uhrittu peuroi. ¶
Se saattaa olla ette Bátnálasháldin vaaran oon nähty pyhänä vaarana missä suojelushenget olthiin. Kohta Bátnalasháldin pohjaisvestan puolela löyttyy paikannimi Varračuojluohkká, ja arvelhaan ette nimi oikkeestansa oon Varračuovjjeluohkká, joka meinaa Verivattanluokka. Joskus oli tavalista uhriit vertä, ja tässä paikassa oon piian uhrittu vertä Bátnálásháldin hengile. ¶
7.0 Rautusvuoman kansalistaras ¶
Rautusvuoman kansalistarhaan perustethiin vuona 1970, ja sen laajenethiin vuona 2002. Laajenemisen jälkhiin kansalistaras oon 747 kvadraattikilomeetterin suurukainen. ¶
Rautusjoki juoksee auttiin ja kaunhiin maiseman läpi, missä oon paljon Finmarkun tyyppilissii maisemanhaamui ja luonontyyppii. Karakteristinen vaararaito Kaisat noussee Finmarkun maiseman yli, joka oon muutoin loiva. ¶
Rautusvuoman kansalistarhaassa löyttyy yksi mailman pohjaissiimista pötäjämettistä, joka oon koskemattoman vesikön vieressä. Sielä oon mahtaavat geoloogiset haamut. Rautusvuoma oon kans pohjaissiin elämäala usseemiille elävä- ja lintulajile. ¶
Kansalistaras oon Porsangin ja Valasnuoran komuuniissa Tromssan ja Finmarkun fylkissä. ¶
Pötäjämettä Rautusvuomassa ¶
7.1 Kansalistarhaan hallinta ¶
Rautusvuoman kansalistarhaan perustethiin ette säilyttää ison luontoalan maholisiman paljon teknisiltä sekkaintumisilta, ja kans ette turvaa bioloogisen monipuolisuuen – ökosysteemit, lajit ja populasjuunit. ¶
Tähän kuuluu muun myötä ette säilytethään osan mailman pohjaissiimasta pötäjämettästä, monipuolisen vesikköluonon ja Kaissoin karakteristisuuen, ja geoloogiset löyöt ja kylttyyrimuistot. ¶
Osa Kaisoista ¶
Klima- og miljødepartementet oon antanu päätösvallan Rautusvuoman kansalistarhaan styyrile ette valvoo kansalistarhaan. ¶
Lisäksi oon yksi kansalistarhaan valvooja, joka oon fylkinmiehen työssä, sekretariaatti styyrii varten. Tämä ihminen oon styyrin alla niissä assiissa, jokka kuuluthaan suojelusalan valvomisheen. Hänen tehthäävä oon pittäät hyvvää kontaktii paikalisen miljöön kans, ja hän pittää tuntteet tämän hyvin. ¶
Valvooja kattoo kans ette valvominen tapattuu internasjunaalisten velvolisuuksiin, nasjunaalisten suuntalinjoin, luononmonipuolisuuslain ja alan suojelumääräyksen jälkhiin. ¶
Rautusvuoman kansalistarhaassa oon alat missä saattaa mennä kävelymukale ja hihata. Muutamat polut oon merkitty, ja se löyythään aukinaiset hytät ja kammit mitä saatat pittäät. Täälä saatethaan onkkiit monessa paikkaa, sekä Rautusjovessa ja järvissä ympärillä. Kansalistarhaassa saatethaan kans pyyttäät pikkueläviitä. ¶
Monet mukkamahollisuuet ¶
8.1 Yyöttymismahollisuuet ¶
Kansalistarhaassa saatat panna ylös teltan ja yöttyyt missä hyvänsä. Mutta se oon omat reekelit jokka jälläthään orgaaniseeratut ja kommersiellit mukat. Rautusvuoman kansalistarhaan styyri omistaa kolme enkkelii yöttymispaikkaa, ja kaksi näistä löyttyy merkittyy polkkuu pitkin Rautusniemen ja Okselvin välissä kansalistarhaassa. ¶
Ivar-stua oon alkuperäisesti telegraafintupa minkä restaureerathiin vuona 2012. Hytässä saatethaan laittaat ruokkaa ja siinä oon uuni. Ivar-stuasta oon nuoin 7 km toisheen kämpphään: Turvetkammi minkä pykäthiin vuona 2018. Kammi oon vaatimaton ja siinä oon puu-uuni missä saatethaan laittaat ruokkaa. Molemat yöttymispaikat oon aukinaiset, ja net oon sivvukulkkijoita varten – ei pitemän aijan vierhaile. ¶
Iivarin tupa ¶
Reŋkosavvon/Rørkulpenin vieressä oon hyttä mikä oon aukinainen septemperikuusta kiini maikuuhun saakka. Hyttä oon tyhä 1 km Lompolan parkkeerauspaikalta, ja se oon maisemansuojelusalala. Hytässä saattaa laittaat ruokkaa ja siinä oon kans uuni missä saattaa laittaat valkkeen. ¶
8.2 Ovet Rautusvuomhaan ¶
Helppoin tie Rautusvuoman kansalistarhaasseen mennee Rautusniemen kautta. E6istä mennee yksi karitie kiini Lompolhaan saakka. Tie oon 6 kilomeetterin pitukainen. Pötäjämettässä parkkeerauspaikan vieressä oon grilli- ja linnunkattomapaikka. Täältä oon nuoin 4 km kävelymatka kansalistarhaan rajale saakka. Polun oon merkitty kiini  Rávttošgoržži-kurkkiisseen  saakka. ¶
Merkitty polku Rautusniemen ja Okselvin välissä mennee Rautusjoven pohjaispuolela. Nikkariniemen bommin likeltä oon hyvä alkkaat jos sie tarvittet parkkeerata biilin. Täältä mennee karitie joka viepi sinun kohta kiini kansalistarhaan rajale saakka. Nikkariniemestä kiini Ivarstuhaan saakka oon 18 kilomeetterin kävelymatka. 7 kilomeetterin jälkhiin tulet kammile Leaktojohkan likelä. Viiminen matka kiini Okselvhiin saakka E6in vieressä oon 13 kilomeetterin pitukainen. ¶
Skuanvaarasta oon polku/ajojälki yli tunturin kiini Alattion komuunhiin saakka. Ko sie menet tätä polkkuu pitkin, se oon 19 kilomeetterin matka Skuanvaarasta kiini  Leavnnjašjávrhiin saakka  . Kansalistarhaan raja oon  Váddásgáissan likelä. ¶
Váddásgáissa. ¶
Alattiosta menhään usseita polkkui Rautusvuomhaan. Joatkan tunturitupa saattaa olla hyvä paikka mistä alkkaat. Täältä oon nuoin 22 km kansalistarhaan rajale saakka Pohjais-Rautusvuomanjärven vieressä. ¶
Lemmijoven likelä löyämä lyhykäissiimän tien vaara-alale: Kaisat. Viisi kilomeetterii eteläpuolela Lemmijokkee, matkala Karhunkostheele, se käypi laihiin parkkeerata  Pahanmukan likelä. Täältä mennee 4 kilomeetterin polku ylös pystöö vaarapaikkaa kiini Stuorra Vuođđojávrhiin. Järveltä se oon nuoin 2,5 kilomeetterin matka kansalistarhaan rajale, mikä oon Oppardatjohkan likelä. ¶
8.3  Mukkalattuut ¶
Lompolan parkkeerauspaikalta mennee usseempi merkattu mukkalattuu. Lyhykäissiin lattuu, joka oon nuoin 1 kilomeetterin pitukainen, mennee Rautusjovele Reŋkosavvonin/Rørkulpenin likelä. ¶
Vähän pitempi merkattu lattuu mennee mainitulta parkkeerauspaikalta Rávttošgoržži-kurkkiisseen saakka. Tämä mukka oon nuoin 5 kilomeetterin pitukainen. Tästä lattuusta mennee merkitty mukkalattuu kiini Bi  ŋ  alvárrin lajele saakka. Sieltä oon sievä näkymä Rautusvuoman alapuolele. ¶
Rávttošgoržži-kurkkii ¶
DNT oon laittanu merkityn mukkapolun kansalistarhaan läpi joka jatkuu kiini Nordkapphiin saakka. ¶
Rautusvuoman kansalistarhaassa oon monta tärkkeetä ja heikossii lintu- ja elävä-elämän biotooppiita. Tämä oon tärkkee ko kulkkee alala. Eriliikaisesti aprillikuun ja jyynikuun välilä häyttyy kulkkeet siivosti ja passata pääle ette sie et häiritte porroi jokka oon kantamassa ja linttui jokka hauothaan. ¶
8.4 Sporttionkiminen Rautusjovessa ja Rautusvuomassa ¶
Rautusjoki oon populääri sporttionkiijalle. Osa jovessa missä lohi kulkkee oon 27 km. Lohen, merirauun ja ojatammukan lisäksi löyttyy kans hauki Lompolassa. Lohen kulkemaosan päälipuolelta löyttyy jonku verran ojatammukkaa, ja lisäksi kans pienet haukipopulasjuunit. ¶
Lohi ¶
Lohenpyyön aika oon juunikuusta kiini aukustikuun lopphuun saakka. Saalhiitten määrä vaihetellee vuoesta toisheen 1-5 tuhan kilon välilä. Meritammukoita oon joksiki pieni määrä, ja joka vuosi pyyethään 80-150 meritammukkaa. Meritammukan populasjuunila oon ollu negatiivinen eistys 2000-luvula, ja sen tähen sen oon periuudissa ollu rahoitettu. Fiskun reguleerathaan kalupion, pyyetyn määrän myötä ja sen myötä kunka isot kalat oon. ¶
Jos jättää pois Rautusniemen asumapaikat jovensuussa ja muutamat hytät jokkee pitkin kiini Lompolhaan saakka, niin se ei ole teknissii sekkaintumissii Rautusjovessa. Monet sporttionkkiijat tykäthään tästä ja tulhaan onkimhaan jovessa joka vuosi. ¶
Jovessa oon monet hyvät suvanot missä passaa hyvin onkkiit sluukan ja höyhenongen kans. Keskimääräinen lohi tässä jovessa oon 4-5 killoo. Joka vuosi otethaan muutaman lohen 15-20 kilon välilä. ¶
Lohen kulkemaosan päälipuolela saattaa hyvinki saaha ojatammukkaa, usheen 2-5 hg suurukoista kallaa. Joven kummanki puolen järvissä saattaa häärätä sporttionkimista. Tammukka ja rautu oon tavalissiimat kalasortit. ¶
Rautusjovessa oon monet hyvät kaalamapaikat ko oon vähän vettä, hiljaiskesälä. Jyynikuussa oon joukon vaikkee, tahi ei käy olheen laihiin, kaalaat joven poikki. ¶
Kaalaminen Rautusjoven poikki ¶
8.5 Muita ulkoilmaelämän aktiviteettiita ¶
Joka syksy käy jääkäriitä Rautusvuomassa pyytämässä mettäneläviitä niin ko jäniksii, riekkoi ja muita pikkueläviitä. Usseemat näistä jääkäriistä pyyethään riekkoo. Kansalistarhaan pyytöalat oon kaukana tieltä – ja sen tähen jokhaisella jääkärillä oon joksiki paljon tillaa. Täälä pyyethään kans elkkaa. ¶
Rautusvuoman alhaisemissa osissa, maisemansuojelualala, oon hyvät sieni- ja marjapaikat. Hilla-aikana käy paljon ihmissii hillajänkissä. Hiljemin syksylä sielä käy paljon ihmissii kokkoomassa puoloi terrassilla Rautusniemen likelä. Se oon joksiki uutta ette ihmiset käyhään pötäjämettässä kokkoomassa sienii, ja se tapattuu usheemin ja usheemin. ¶
Rautusvuomassa oon monenlaista maisemaa mikä soppii kans talviaktiviteethiin. Mukkalattuu Rautusniemen ja Okselvin välissä ei ole merkattu hihtajiille. Kuitenki ihmiset käyhään täälä ushein talvimukala. Sää muuttuu niin fakki läpi talven täälä Rautusvuomassa, ja siksi se oon tähelistä ette otat myötä hyvät mukkakamppheet ja ette sinula oon hyvä plaana ko sie käyt talvimukala kansalistarhaassa. ¶
Talvi Rautusvuomassa ¶
8.6 Kekkä käyhään Rautusvuoman kansalistarhaassa? ¶
Kesälä vuona 2018 kansalistarhaan hallinto teki tutkimuksen Rautusvuoman kansalistarhaan kävijöistä kysymäsjeeman avula. Kysymäsjeemat olthiin loovissa paikoissa, missä oon tärkkeimät pääsyt kansalistarhaasseen. Resyltaattiitten yhtheenpanema saattaa lyhenttäät tähän laihiin: ¶
1.2 Botanikk ¶
Kvann ¶
Luoppal/Lompola ¶
Boltit ¶
Lavvu ¶
Váddásgáissa. ¶
Laks ¶
Almar Paulsen: “Täälä, -ja pikkusen tuolaki” “HER, -OG LITT DER” -VALOKUVANÄYTTELY  ¶
1. Pikkulaukku (Rhinanthus minor) helmikuussa  ¶
2. Skuanvaaran länsipuolisia kaisoja (Porsanki) ¶
3. Merivirtoja ¶
4. Meriharakka soitimella Storsteinissa (Sokkuvuono) ¶
5. Kevättulva Sangofossenissa ¶
6. Taikametsä. Yökuva Skuanvaarasta (Porsanki) ¶
7. Monoliitti Persfjordissa (Varanki) ¶
8. Trollholmsund (Porsanki) ¶
9. Solovetskin luostari, Vienanmeri (Venäjä) ¶
10. Iltavalaistus Sennalandissa ¶
11. Taiteilijakylä Vance Etelä-Ranskassa ¶
12. Ulko-ovi Montanzassa (Kuuba) ¶
13. Jäkälää Lohtivaarassa (Porsanki) ¶
14. Värileikkiä kivellä ¶
15. Asbestiranta Korsikalla ¶
16. Pakkasen taideteoksia Nedrevannilla (Porsanki) ¶
17. Rakennus Mallorcalla. Nauhojen tarkoituksena on karkottaa pulut ¶
18. Lillukka (Rubus saxatilis). Kuvattu Silfarilla (Porsanki)  ¶
19. Lokin soidin Väkkärässä (Porsanki) ¶
20. Hotelliaamiainen ¶
21. Orava ensimmäisen pakkasyön jälkeen Lemmijoessa (Porsanki) ¶
22. Kuubalainen laulajatar ¶
23. Koski (Porsanki) ¶
24a. Tunturikohokki (Silene acaulis)  ¶
24b. Harakankello (Campanula patula). Löydetty Pyssyjoelta. Harvinainen  ¶
25. Näkymä Porsankivuonon yli. Kuvattu Väkkärästä ¶
26. Hirviön hahmo rinteessä (Porsanki) ¶
27. Hálkavárri Siritoppenin suunnasta  ¶
Lastenseinä:  ¶
28. Lokki pesällään ¶
29. Käpytikka ¶
30. Kapustarinta ¶
31. Meriharakka makeassa vedessä (Porsanki) ¶
32. Jänis kukkapenkissä ¶
33. Köynnöskrassia aamupalaksi ¶
34. Kurre ei aina istu puussa ¶
35. Elefantti Samburussa (Kenia) ¶
36. Seepra (Kenia) ¶
37. Kirahvi Samburussa (Kenia) ¶
38. Gepardinpentuja ¶
suomi  ¶
1. "Miksi” ¶
Niin ko tästä näyttelystä huomaa, paljon aikkaa ja rahhaa satsathaan kiljuhanhin   pelastamisheen häävviimästä. Monet tulhaan piian kysymhään: ”Miksi? Mitä se tekkee jos yksi kategoori hävvii?” ¶
Tässä freistaama vastata näihiin kysymykshiin, mutta ensisti kattoskelem a  pikkusen mitä ”biolooginen monikertaisuus” merkittee. ¶
Biolooginen  monikertaisuus – mikä se oon? ¶
Biolooginen monikertaisuus, tahi biodiversiteetti, oon yksinkertaisesti sanottuna ”kaikki mikkä elethään”. Tähään kuuluthaan kaikki variasuunit luonnontyypiistä, elävistä, kasviista ja mailman muista elämänhaamuista. ¶
Bioloogisen monikertaisuuðen jaethaan t  avalisesti kolmheen tashaan: geneettisheen monikertaisuutheen, kategoorisheen monikertaisuutheen ja ekosysteemisheen monikertaisuutheen. ¶
2. Geneettinen monikertaisuus – kategooriin elämänassuransi ¶
Yhðen kategoorin indiviidilä oon erilaiset perintömateriaalit. Tästä variasuunista lähtee sekä näkkyyvii ette ei-näkkyyvii erroi indiviidiissä. Geneettinen variasuuni anttaa esim. ihmisile erilaissii ihon-, silmän- ja hyksen färrii. Ei-näkkyyvii jälkkii variasuunista oon esim. erilainen lokkaantuma  toleransi ja tauttiin vastustusvoima. ¶
Geneettinen monikertaisuus oon kategooriin elämänassuransi. Se anttaa kategooriile mahðolisuuðen yhtäläistyyt erilaishiin elämän vaatimukshiin. Ko miljöö muuttuu, sillon muutammiila indiviidiilä oon parempi mahðolisuus säilyyt ette ko toisilä. Näilä oon mahðolisuus säilyttäät kategoorin. Kategoori millä oon pieni geneettinen variasuuni, haavoittuu helposti ko miljöö muuttuu. ¶
Tulevaisuuðessa geneettinen monikertaisuus ja yhtäläistyminen uushiin miljöihiin oon uussiin kategooriin eðistyspohja. ¶
3. Kategoorimonikertaisuus ¶
Kategoorimonikertaisuus kuvvaa kunka monta kategoorii löyttyy yhðelä alala. Met emmä varmasti tieðä kunka monta kategoorii jakkaa mailman meiðän kansa. Tietävyys Tie  ð  et  oon registreerannu ja nimittäny siinä 1,4 miljoonaa kategoorii, mutta tämä oon vain osa koko kategoorimonikertaisuuðesta. Oletettavasti kategoorimäärä meiðän planeetala löyttyy jossaki paikkaa 5 ja 80 miljoonan välilä. ¶
Suurin kategoorimonikertaisuus löyttyy trooppisila aloila. Trooppishiin saðetmetthiin kuuluu vain 7% mailman maa-areaalista, mutta sentähðen ellää yli puolen kaikista tunnetuista kategooriistä näissä mettissä. ¶
Verrattuna tähään Ruijassa oon vähä kategoorii. Met tunnema siinä 33 000 kategoorii maanrajan sisäpuolela. Vieläki meiltä vailuu paljon tiettoo Ruijan kategoorimonikertaisuuðesta, esimerkiksi luulema ette täältä löyttyy siinä 7000 insektikategoorii, miitä ei ole registeeraattu. ¶
Piian se oikkee kategoorimäärä Ruijassa oon likemmälä 60 000? ¶
Vuona 2006 Norske Artsdatabanken/Ruijan Kategooridaataapankko teki listan Ruijan uhatuista kategooriista. Kokonhaansa 18 482 kategoorii tarkastelthiin, ja 3886 kategoorii joutui punasele listale. Puoli näistä kategooriistä kuuluu mettämiljöihiin, ja niitä olettaavasti uusi mettäpruuki uhkaa. ¶
4. Luonnonkategooriin monikertaisuus ¶
Erilaiset luonnonkategoorit oon erilaisten ellääviin, kasviin ja muitten organismiin elämänpaikat. Luonnonkategoorin ja siiheen kuuluuva organismiyhtheiskunta kuttuthaan ekosysteemiksi. Järvet, mettät, lintupahðat, merirannat ja märiköt oon esimerkkii erilaisista ekosysteemiistä. ¶
Ruijassa meilä oon epätavalinen iso luonnontyyppiin monikertaisuus. Se lähtee siitä ette meilä oon paljon vaaroi, matka pohjasesta etelhään oon pitke, ja maan- ja vaaranpohjissa oon iso variasuuni. Paljon Ruijan luonnonkategooriista oon muutoin harvinaiset muuvala Euroopassa. Kysymyksessä oon erikoisesti arktiset luonnonkategoorit. Ruijassa löyttyy kansa koskettommii alloi mikkä oon melkkein kokonhaansa hävinheet muista Euroopan maista, esim. märiköt. ¶
5. Pohjas-Ruijan luonto – paljon säilyttämistä ¶
Muuvala mailmassa oon ikuisen jään ja lumen alla alloi, mikkä oon yhtä kaukana pohjasessa ko Pohjas-Ruija. Kiitoksii olkhoon Golffivirrale ette meilä Pohjas-Ruijassa oon niin siunattu rikas elläävä- ja kasvielämä. ¶
Koko Skandinaavia oli jään alla viimi jääkauðen aikana. Ennimmet tyypit mikkä löyðythään tääpänä täälä, oon tulheet tänne jälkhiin jään sullaamista eli viimisten 10000 vuoðen aikana. Juuri muutampi harva tyyppi oon saattanu säilyyt jääkauðen lumittomitten vaaranlakkiin päälä. ¶
Vaikka Pohjas-Ruijan kasvi- ja ellääväyhtheiskunnat oon nuoret ja kliima oon kova, se kuitenki sisälttää huomattaavan bioloogisen monikertaisuuðen internasunaalisessa perspektiivissäki. ¶
Ei se ole se iso tyyppimäärä mikä oon Pohjas-Ruijan bioloogisen monikertaisuuðen  leima. Tyyppimäärä oon relatiivisesti pieni, mutta sen sijhaan monela tyypiilä oon iso lukumäärä. Se mikä leimaa pohjasen luonnon niin erikoisesti, oon luonnontyyppiin erilaisuus ja aitous. Tässä met halluuma näyttäät vain muutamman esimerkin meiðän luonnonrikhaasta maanosasta. ¶
6. Tärkkeet lohijovet ¶
Monet Euroopan tärkkeimmiistä lohijovista oon Pohjas-Ruijassa. Taananjoki oon se joki mailmassa mikä tuottaa enniimitten Atlantterinmeren lohta. Lohenpyytö oon ollu tärkkee maanosan asutusmallile. Lohenpyytäminen jovissa ja meressä oon antanu, ja anttaa, merkittäävän rahantulon. Sporttikalastaajat koko Ruijasta ja monet ulkomaalaiset vajelethaan niin ko pilgrimmit joka vuosi Pohjas-Ruijhaan haastamhaan fiskulykkyy meiðän jovista. ¶
Kaikila lohijovila oon oma paikalinen kanta,   mikä oon luontunu oman joven miljööhöön. Tämä luontuminen oon tapattunu niin ette niinen parhaimmitten luontunheitten indiviidiin perintömateriaali säilyy. Isoissa jovissa saattaa olla monta eri kanttaa mikkä oon luontunheet sivujokkiin miljöihiin. Nämät eri kannat oon uniikit geneettiset ressursit. ¶
Valitettaavasti lohikannat oon uhattu monelta erilaiselta puolelta. Tärkkeimmät Pohjas-Ruijan lohikanttoin uhat oon Gyrodactylus ja pajenheitten kylvälohhiin ”geneettinen lokkaantuminen”. Vesikönreguleeraukset oon antanheet lohele negatiivissii konsekvenssii muutammissa jovissa, esim. Alattionjovessa. ¶
Gyrodactylus saattaa lyhykäisessä aijassa tappaat kaikki lohen penikät yhðestä vesiköstä. Parasitti oon jo hyökänny lohikanttoi vasthaan Nordlandissa ja Tromssassa, mutta ei ole vielä tullu Finmarkkhuun. Ei löyðy yhthään metoodii mikä saattaa hävittäät parasitin isosta vesiköstä. Pajenheet kylväkalat saatethaan kutteet villilohen kansa.Tämä kuteminen saattaa ”pyhkkiit pois” villilohen perintömateriaalit ja muuttaat lohikannan sopeutumiskyvyn kehnomaksi. ¶
7. Lintuvaarat ¶
Pohjas-Ruijan lintuvaarat annethaan majapaikkaa Euroopan issoimiile merilintukolooniile. Tavalisimmat lintuvaaroitten tyypit oon krykki, lunnilintu, lomvi,   polaarikiisla  ,  alkka, pikkuskarffa  ja skarffa. Nämät linnut nouðethaan kaikki ravinnot merestä ja tulhaan vain maale pesimhään. Kalakanttoin muutokset vaikutethaan helposti merilinthuin, ja nämät muutokset oon epäsuora konsekvensi meiðän fiskuista. Monet näistä oon kovin vähenheet viimi vuosikymmenina sillä ko silli- ja lottakannat oon sortunheet. Siinä mikä oli Ruijan manterheen issoin lomvikolooni, Jälmesöiä, pessii vain 1% niistä mikkä pesithiin ennen sortumista. Vaikka kalakanta oon noussu, ei uskota sitä ette  lomvi tulis takasin niile aukkeemile vaaran hyllyile. Se nykynen paljota isompi merikokkokanta oon liian iso kiusa lomvile. ¶
Lunnilintu ¶
Polaarilomvi ¶
Pikkuskarffa ¶
8. Uniikit märiköt ¶
Märikkö oon sana mihiin kuuluthaan jänkät, matalat lantot ja järvet, matalat mukat ja lah ð  et, jovensuut ja rantakentät. Näitä luonnontyyppii meilä oon paljon Pohjas-Ruijassa, täälä oon muutammat Euroopan tärkkeimmiistä märiköistä. Toisissa paikkoi Eurooppaa märiköissä oon ollu paljon negatiivista muutosta jälkhiin toista mailmansottaa, niin ette tämä luonnontyyppi oon nyt harva. ¶
Märiköissä löyttyy usheen erittäin erikoissii kasvisysteemii. Sen lisäksi net oon usheitten linttuin eldoraado. Sielä oon kasvitten intensiivinen itäminen ja insektiin hautominen. Finmarkun tunturitten jänkkäalat oon valtakunnan tärkeimppii pesimäpaikkoi märikkölinnuile, esim. kiljuhanhile. Jovensuut ja rantakentät oon tärkkeitä pesimis- ja leppämispaikkoi siirtolinnuile. ¶
Valitettaavasti oon monet märiköt hävviimässä meiðän maanosastaki. Moottoriajoneuvot jänkkäpaikoissa jätethään syvvii jälkkii maahaan. Jäljet ojitethaan veðet, ja veðenkorkkeus muuttuu. Se iso poromäärä Finmarkuntunturissa jättää kans issoi polkuhaavoi märikkhöin. Polvut ojitethaan märiköt. Rakentaminen ja lokkaantuminen uhkaa muutammissa paikoissa rantakenttii ja jovensuita. ¶
9. Harvinaiset elläintyypit ¶
Pohjos-Ruijassa löyttyy vieläki elläintyyppii mikkä oon harvinaiset, tahi oon hävinheet muuvalta mailmassa. Tässä näjemä esimerkkii niistä. ¶
Siippiinväli oon kiini 2,6 m, ja sentähðen merikokko oon issoin, ja piian kaikkiin majesteetisin, lintu Ruijan luonnossa. Ennen tätä merikokko löytyi melkkeen yli koko Euroopan, mutta kova jahti ja lokkaantuminen oon hävittäny kategoorin enniimistä mailmanosan paikoista. Yli puolen Euroopan merikokkokannasta löyttyy nyt Ruijassa. Ruijassa pessii 3400-4000 parrii, ja ¾ niistä Pohjas-Ruijassa. Ruijan merikokkokannan penikköitä oon eksporteerattu Skottlandhiin, ja sielä oon ollu mahðolista etableerata merikokon alhoin miistä sen ennen oon hävitetty. ¶
Ko enniimet siirtolinnut talvela jätethään Pohjas-Ruijan hakemhaan lämpimmämppii alloi, löyttyy kans linttui mikkä tulhaan maanoshaan talveksi. Nämät kategoorit pesithään aloissa missä oon ekstreeminen talvikliima, ja täältä het löyðethään talvielämhään soppiivat olot. Esimerkki tämmäsestä kategoorista oon stellersuorsa mikä tullee Varenginvuonole joka vuosi talveksi isossa määrässä. Melkkeen kolmasosa euroopan stellersuorsakannasta ollee yli talven tällä vuonola. Ei misshään Euroopassa ole niin iso määrä stellersuorssii ko Varenginvuonola. Muutammiina talvina nävythään isot stellersuorsatokat mikkä olhaan talven Tromssanki rannikoila. ¶
Saukko oli tavalinen järviin ja vesikköin elävä melkkeen koko Euroopassa 1900-luvun alkhuun saakka. Etelä-Ruijassa ja muuton Euroopassaki saukko oon kohta kaðonnu. Luulttaavasti syy siheen oon se ette elämänolot oon hävitetty ja miljöömyrkkymäärä oon noussu. Täälä Pohjas-Ruijassa saukko vieläki löyttyy isoissa määrissä. ¶
Ruijan ainut permanentti karhuukanta löyttyy Paatsjoenlaksossa Finmarkussa. Tämä oon yhtheinen kanta krannimaitten Suomen ja Ryssän kansa. Muuton Ruijan karhuukannassa löyttyy enniimmitten vajeluskoirhaita mikkä tulhaan krannimaista, mutta Paatsjoela löyttyy kans naaraskarhuita ja peniköitä. Sentähðen Etelä-Varenkhiin oon laitettu yðinalan karhuile. Tällä alala haluthaan säilyttäät kestäävän karhuukannan tulleevaisuuðessa. ¶
10.  Interessantti  kasvilisuus ¶
Pohjas-Ruijan kasvilisuus oon erittäin erikoinen, ja se herättää internasunaalista huomiota. Enniimet kasvit täälä kasuthaan heiðän levviimisalan syrjälä. Paljoile kasviile oon tämä heiðän pohjasin kasumapaikka, mutta löyttyy kans joitaki selvästi arktissii kasvityyppii joila oon heiðän eteläisin levviimispaikka täälä meilä. Muutammiila näilä kasviila täälä meilä oon heiðän päälevviiminen iðässä, Sibiirin taigala. Näile kasviile Pohjas-Ruija oon heiðän läntisin syrjä. ¶
Tämä erilaisten kliimasooniin kasvitten sekkaantuminen luopi epätavalissii kasviyhtheiskunttii. Toinen Pohjas-Ruijan kasvilisuuðen erikoismerkki oon se ette monet kasvit mikkä kauempana etelässä laskethaan tunturikasviiksi, täälä kasuthaan merenrannassa. ¶
Muutammiila harvoila kasviila täälä oon vain yksi tahi kaksi kassuumispaikkaa meiðän maassa, ja niitä räknäthään uhatuiksi tahi kovin loukkaantuviksi. Esimerkkii siitä oon maasinmaitokasvi  (oxytropis deflexa)  ,  polaariflokki   ja purppurakarsi. ¶
Nordlandin sanothaan usheen Ruijan ”orkkideefylkiksi”. Monet orkkideekategoorit vaađithaan kalkkirikasta maata. Semmosta maatyyppii löyttyy harvoin muuvala maassa, mutta Nordlandissa se oon tavalista. Tromssan fylkissä ja Finmarkussaki löyttyy harvinaisten orkkideitten kassuumapaikkoi. ¶
Jänkkävilla  Duskmyrull (Eriophorum angustifolium) ¶
11. Puhðas/Koskematon luonto ¶
Verrattuna muihiin Euroopan oshiin asutus Pohjas-Ruijassa oon harva. Vaikka ihmiset täälä kaikkhiin aikhoin oon elänheet luonnossa ja luonnosta, het oon kuitenki elänheet niin ette luonto oon säilyny melkkeen alkupöräisenä. Viimi aikoina luonnonkäyttö oon tullu intensiivisemmäksi, ja jäljet ihmisten aktiviteetiista oon selvemmät ja laajemmat. Onneksi meiðän luonnossa oon vielä isot puhthaat/koskettamattomat osat, miitä muuvala meiðän mailmanosassa knapisti löyttyy. Pohjasruijalainen saapi olla ylppee näistä puhthaista/koskettamattomiista paikoista. Samhaan aikhaan met olema kovin vastuuliset tämän luonnon oikkeesta hoiðosta. ¶
Figuuri näyttää niitä paikkoi (vihrinen färi) mistä oon yli 5 km likkiimphään tieheen, rautatieheen, rakennethuun paikkhaan tahi vesikön rakentamispaikkhoin vuosina 1900, 1940, 1980 ja 1994. Met näjemä selvästi ette issoimet puhthaat/koskemattomat paikat oon Pohjas-Ruijassa, erityisesti Finmarkussa. Paljot elläinkategoorit liitythään näihiin korvennäköishiin paikkhoin, ja kiljuhanhi oon yksi niistä. Näilä isoila puhthaila/koskettomiila paikola oon iso vapaa-aijan ja luonnonkokemuksen arvo. ¶
Ruijan issoin outa mikä vielä oon olemassa, löyttyy Paatsjoven laksossa Finmarkussa. Isot osat tästä mettästä oon suojeltu Yli Paatsjoven nasunaaliparkissa. Tässä nasunaaliparkissa löyttyy itäissii elläin- ja kasvikategoorii mikkä oon harvinaiset tahi ei löyðytä muuvala maassa. ¶
12. Miksi met piðämä perustaat tästä? ¶
Mailman histooriassa ihmiset ja melkkeen kaikki maapallon kategoorit oon relatiivisesti ”nuoret kategoorit”. 99,9 % niistä kategooriista mikkä koskhaan oon elänheet maapallola, oon jo hävinheet. Kategooriin hävviiminen ja uussiin kategooriin eðistyminen oon jatkuuva ja luonnon normaalinen prosessi. ¶
Mutta ko hävittäminen/hävviiminen oon normaalista luonnossa, miksi met sitte piðämä perustaat luonnon kategooriin säilyttämisestä? ¶
Se luonnolinen hävviimisprosessi tullee miljöönmuutoksista, kategooriin keskivälisestä kilppailusta ja luonnonkatastroofiista. ¶
Luonnon hävviimisen vastikkainen prosessi oon taas ihmisten luoma kategooriin hävittäminen, mikä lähtee suunniteluista vaaliista. Ihmiskansa oon vastuulinen siitä hävittämisestä mikä tapattuu tänä päivänä, ja semmosela isola vauh đ  ila mitä mailma ei koskhaan ennen ole kokenu. ¶
Joka päivä hävitethään siinä 50 – 200 kategoorii. 5 - 10 näistä oon issomppii kategoorii, ja rästi oon ”pikkumattoi” ja mikro-organismii. Jos tämä eðistys saapi jatkuut, niin yli puolet mailman kategooriistä saattaa olla poissa 50 – 100 vuoðen päästä. Hävittäminen oon iänkaikkista. Nämät kasvit oon iänkaikkisesti hävinheet meiðän maapallolta, ja eikä niitä saata uuðesti luoða. ¶
Ruijassa met emmä ole vielä kokenheet ette iso kategoorimäärä oon hävinny. Meilä oon kuitenki iso syy pölätä Ruijan bioloogisen monikertaisuuðen hävitystä. ¶
Kiini 3886 kategoorii oon Norsk Artsdatabankenin uhattuin kategooriin listala minkä annethiin ulos 2006. Puolet niistä kuuluu mettämiljöihiin, miitä moderni mettäpruuki uhkaa. ¶
Oon paljon syitä siiheen ette bioloogisen monikertaisuuðen uhan häyttyy vähenttäät. Seuraavassa met kattoskelema muutammiita niitä tärkkeimppii syitä. ¶
13. Monikertaisuuus oon meiðän elämänpohja ¶
Ensi ihmiset Pohjas-Ruijhaan tulthiin nuoin 10000 vuotta aikkaa. Jää oli sillon poissa saarista ja rannikoilta. Nämät ihmiset vajelethiin piian porotokkiin pörässä näihiin jäättömhiin paikkhoin. Kaivaukset näytethään ette nämat kivikauðen ihmiset oon korjanheet rikhaita meri- ja maaresurssii. ¶
Luonnon resursin korjaaminen oon tasan ollu, ja oon vieläki, ihmisten asutuksen kantapelkka meiðän maanosassa. ¶
Villiporonjahti, ja jälkhiin sitä kesy/kesuporonjahti, oon luonnu tunturiasutuksen pohjan. ¶
Rannikon ihmiset oon kaikkhiin aikhoin saanheet elatusta niistä rikhaista kalaresursiista. ¶
Vuonoin ja jokilaksoin asutuksen elatuspohja oon ollu jahti ja kalastus, ja hiljemmin maapruuki. ¶
Koko maanosassa marjan- ja munankokkoominen oon ollu mielheinen ruvanlissäys. ¶
Niin ko olema nähnheet, luonnon moninaisuuðen korjaaminen oon ollu Pohjas-Ruijan ihmisasutuksen premissi, ja resursiila oon ollu iso merkitys asutusmallile. ¶
Ruokaresursiin lisäksi luonto anttaa kans meile industriin raaka-ainheita ja sentähðen seoon työpaikkoin ja rahantulon pohja. Isot osat Pohjas-Ruijan lokaalipaikkakunnista oon perustettu luonnosta nouðettuin resursiin pohjale, olikhoin se fisku, poronhoito, mettäpruuki tahi maapruuki. ¶
Tämä merkittee sitä ette meiðän asutukset oon kovin kiini resursintulosta. Met häyðymä sentähðen korjata luonttoo järkkeevälä tavala. Resursiin liikakäyttäminen saattaa anttaat katastroofissii konsekvenssii luonnole ja ihmisile jokka elethään korjaamisesta, niin ko olema nähnheet monnii esimerkkii menneisyyðessä. ¶
1800-lopun intensiivinen valhaanpyytö hävitti kohta kaikki net isot valaskategoorit. Vaikka nämät kategoorit vuotheen 1904 asti oon oltu totaalikieletyt, net oon vieläki hyvin harvinaiset. ¶
Silli- ja lotakannan liikakäyttäminen 60-, 70- ja 80-luvuila tuoi fiskule kollapsin. Meri oli kohta tyyhä kalasta, ja kalanpyyttääjiile ei ollu työtä. Tämä antoi hirmuiset negatiiviset konsekvensit paljoile Pohjas-Ruijan kaupungiile ja isommiile paikoile. ¶
Monet pöläthään nykyisin ette poronhoitoki oon saamassa samanlaista kollapsii, Finmarkuntunturin liikanykimisen ja kulu tta  misen syistä. Jos semmonen kollapsi tullee, se tullee eppäilemättä tuomhaan issoi probleemii, jopa ekonomissii, sosiaalissii ette kulttuurissii. ¶
Kuva näyttää polkukulumista poroaittaa pitkin Ifjordintunturila Finmarkussa. ¶
14. Monikertaisuuðen mahðolisuukset ¶
Oon pieni eppäily siitä ette tulleevaisuuðessa tullee löytymhään luonnonresurssiin käyttämismahðolisuuksii miitä met nykyisin emmä käytä. Tästä saattaa tulla uussiin industriin ja työpaikkoin pohja. Nykyisin näjemä esim. nousseevan interessin teppu- ja taararesurssiin korjaamisheen rannikkoo pitkin. Näissä teppu- ja taararesursiissa löyttyy ainheita miitä industri saattaa käyttäät, ja sen lisäksi niitä kysythään tervheysruokatavaroina. Ja kuka olis luulu 20 vuotta aikkaa ette kuiskin   saattoi käyttäät kaupalisesti? ¶
Variksenpaðasta  saattaa tulla uusi iso eksporttitavara. Mm. japanilaiset tykäthään siitä elläimestä delikatessina. ¶
Oon tunnettu assii ette monila elläimiilä ja kasviila oon ainheitä miissä oon medisiininen voima. Ruijan kansanmedisiinistä tunnema sattoi kasvii miitä oon käytetty tau  ttiin hoi  ð  ossa. Fakta oon ette yli 40 % meiðän medisiiniistä oon luonnon ainheitten pohjalta. Vain juuri pikkunen osa organismiin medisiiniainheista oon tutkittu, ja eppäilemättä tulleevaisuuðessa met tulema löytämhään medisiinii meiðän ympäriolleevista kategooriista. Vuonna 1969 Hardangerintunturista löytyi sieni mikä lieventtää ruumhiin immuunisuojelun. Tästä tuli Cyclosporinmedisiini mitä käytethään nykysin transplantteeramisessa yli koko mailman. Piian löyttyy HIV-, syöpä- ja vielä nyt tunnettomattomiin tauttiin medisiinii muutammassa elläimessä, kasvissa tahi mikroorganismissä täälä Pohjas-Ruijassa? ¶
Meilä oon vähä tiettoo niistä kategooriista mikkä saatethaan olla tärkkeet tulleevaisuuðessa. Kategooriin hävittäminen vähenttää meiðän omat ja meiðän jälkiläisten tulleevaisuuðen mahðolisuu  đ  et. ¶
Keripukinyrttii   käytethiin ennen pölättäävän tauðin  keripukin   esthoon. Kasvissa oon paljon C-vitamiinii. ¶
15. Monikertaisuus oon kaunis – ja attraktiivinen! ¶
Moninainen ja puhðas/koskematon luonto anttaa rikhaita kokemusmahðolisuuksii. Jahtaaminen ja kalanpyytäminen oon tärkkee vapaa-aijan hommailu paljoile ihmisele. Toiset tykäthään pitkistä ja ankaroista kävelymatkoista, ja taas toiset tykäthään lyhemmiistä likialan kävelyistä. Linttuin-, insektiin- ja kasvitten katteleminen oon hobby ja ilonlähðet paljoile ihmisile. Monet meistä arvostama marjan- ja sienenkokkoomista syksylä. ¶
Moninainen luonto anttaa monenlaissii kokemuksii ja mahðolisuuksii erilaisten tarpheitten tyy  đ  yttämisheen. ¶
Pohjas-Ruijan väki kunnioittaa sitä. Jatkuuvasti nousseeva turistiimääräki tullee meiðän maanoshaan kokemhaan luonttoo. Turismielatus oon lujasti nousemassa, ja ei tartte eppäilä sitä ette se oon meiðän sievä luonto ja intersanttinen kulttuuri mikkä oon pää-attraksuunit heile jokka tulhaan meile kylhään. ¶
16. Luonto oon kulttuurin kehto Naturen er kulturens vugge ¶
Luonnon vaikutus meiðän elämäntaphaan oon eppäilemätön. Asutusmalli, ruokatradisuunit, vaatheet, kieli, kansanusko, konsti ja elatuselämä oon esimerkkii siitä millä laila meiðän kulttuuri oon kiini luonnonresurssiista ja siitä miljööstä missä met asuma. Pohjas-Ruijassa ellää monta erilaista kulttuurii vieritysten, ja se moninainen luonto oon moninaisten kulttuuriin pohja. Erilaisila luontotyypiilä, rannikoila, vuonoila, tunturiila ja jokilaksoila, kaikila oon omat tyypiliset kulttuurituntomerkit. ¶
Meiðän moderni yhtheiskunta, ko kysheessä oon ruvanhommaamisesta, työstä ja asumapaikasta, ei ole ennää niin kiini siinä lokaalisessa bioloogisessa moninaisuuðessa ko ennen. Luonnon merkitys kulttuurile oon kuitenki vieläki iso. Luonto muoðostaa meiðänki oman ittetunnon ja identtiteetin. ¶
Meiðän luonnonperintö oon sitte täysin tasa-arvonen meiðän kulttuuriperinnön kansa. Luonnonsuojelu oon kulttuurinsuojelu! ¶
17. Kaikki kuuluu yhtheen Alt henger sammen ¶
Luonnon organismit oon osat monimukkasesta yhtheispelistä missä kaikila osila oon funksuuni ja merkitys kokonaisuuðele. Kasvit ”otethaan kiini” voimaa auringosta ja valmistethaan sen toisile organismiile. Samhaan aikhaan net laitethaan oksygeenii mistä kaikki elläimet oon kiini. Muutammat elläimet syöðhään kasvii, ja syötätelhään itte lihansyöviile eläimile. Monet insektit autethaan tomuttamhaan kasvitten kukat. Insektit ja heiðän toukat oon tärkkee ruoka paljoile elläimile, esim. kaloile. Paljot sienet ja bakteerit oon kuolheitten elläimitten ja kasvitten hävittämisspesialistit niin ette ravintoainheet, ”tiilikivet”, tulhaan uuðesti käytthöön. ¶
Jos yksi organismi kattoo tästä monimukkasesta systeemistä, se saattaa merkitä paljon rästile systeemile. Jos lota hävvii Barentsinmerestä, met tieðämä ette turska, merilintu, hyljet ja paljon muita organismii tulhaan kollapsaamhaan. Tämä oon tieto mitä met olema katkerasti kokenheet. Toisista organismiista meilä oon hyvin vähän tiettoo mitä tapattuu jos net hävithään luonnosta. ¶
Met kuitenki tieðämä ette met ihmisinä olema riippuuvaiset siitä ette luonnon yhtheispeli toimii niin ko se pittää, niin ette met saama ruokkaa, puhðasta vettä ja puhðasta ilmaa. Se oon sitte meiðän omassa interessissä ette tämä yhtheispeli jatkuu koskettamatta. Tyyppiin hävittäminen oon niin ko ryssän rulletti – met emmä tieðä koska met tehemä jotaki oikasematonta ja katastroofaalista. ¶
Juuri 50 vuotta aikkaa kiljuhanhi oli tavalinen lintu Pohjas-Ruijan tunturiissaa. Nykyísin se oon hävviimässä. ¶
Osa 1, ”Viimi siirto/muutto”, oon muistelus kiljuhanhin tilasta, tyypin uhasta ja siitä työstä mitä nyt tehðhään sen pelastamiseksi. ¶
Osa 2 nettinäyttelystä oon muistelus Pohjas-Ruijan erityisestä luonnosta, luonnon tyyppirikhauðen ja luonnontyyppiin, ”bioloogisen monikertaisuuðen” säilyttämisestä. ¶
KEN ¶
KUTTU ¶
Met haluama kuttua teät kattomhaan näyttämäpeliä "Kuka mie olen?", jonka kvääninuoret esittävä yhessä karjalaisten nuoritten kans. Tämä oon yhtheistyöprošekti jossa oon myötä Kainun institutti, Kveeninuoret - Kvensk ¶
Ungdomsnettverk ja Kansoittenvälinen nuorisoklubi Solveig / Karjala-Norja ystävyysseura. Prošektin totteutethaan norjalais-venäläisten kulttuuripäivitten yhtheyessä Petroskoissa, Venäjän Karjalassa. ¶
Näyttämäpelin esitethään 20.09.12 klo 17.00 Petroskoin Kansalisteatterin pienelä seenilä. ¶
Tervettulemaa!  ¶
KEN ¶
KUČČU ¶
Myö tahomma kuččuo tiät kaččomah näytelmyä ”Ken mie olen?”, kumpasen kveeninuoret esitetäh yheššä karjalaisien nuorien kera. Tämä on yhteistyöprojekti, mih yhytäh Kainun institutti, Kveeninuoret – Kvensk Ungdomsnettverk ta ¶
Kansainvälini nuorisoklubi Solveig, Karjala-Norja yštävyyššeura. Projekti toteuvutetah norjalais-venäläisien kulttuuripäivien yhteyveššä Petroskoissa, ¶
Venäjän Karjalašša. ¶
Näytelmä esitetäh 20.09.12. klo 17.00 Petroskoin Kansallisen teatterin pienellä näyttämöllä. ¶
Tulkua tervehenä! приглашение  ¶
Uussii oppikirjoi tehđään ¶
Kaikki koulaiset saađhaan tiettoo kansalisista minoriteetiistä/ ¶
TEKSTI LIISA KOIVULEHTO ¶
TROMSSA Norjassa tuli viimi syksynä voimhaan uusi oppiplaana. Sen tähđen uushiin samfunnsfaagin kirjoihiin tullee tiettoo kansalisista minoriteetiistä: kainulaisista, mettäsuomalaisista, romeista, romaneista ja juutalaisista. Forlaakit tehđään koulukirjoi nyt ja net otethaan käytthöön syksylä ko koulut alethaan. ¶
Vaikkee saađa tiettoo  ¶
Gyldendal forlaaki oon yksi mikä tekkee näitä uussii kirjoi. Heiđän ihmiset lujethiin ensisti kaikki mitä departtementit ja muut viraliset tahot (en ymmärrä) oli kirjoittanheet kansalisista minoriteetiistä. Sitte het kirjoitethiin ehđotuksen tekstiksi ja lähätethiin tekstin kaikile minoriteetiile, niin ette het saatethaan lukkeet sen ja sannoot ette oonko se heiđän mielestä oikhein.  ¶
- Met huomasimma ette monet näistä viralisista kalttiista ei vastanheet sitä mitä vähemistöt itte meinathaan ja niissä oli tiettoo, mistä saatethaan kiistellä. Se olis ollu viishaamppaa kyssyy ensisti minoriteetiiltä itteltä, mutta met emme tienheet sitä sillon, sannoo redaktööri Björn Möst Gyldendal forlaakin oppikirjaosastosta. ¶
- Niin oikhein ko mahđolista  ¶
Gyldendal lähätti heiđän tekstin lujettavaksi Ruijan kveeniliitole, joka lähätti sen etheenpäin. Kainun institutin opetusjohtaaja Terje Aronsenile joka teki monta korjausehđotusta siiheen tekstiin missä muistelhaan kainulaisista. ¶
- Met olema olheet yhteyđessä kaikkhiin joukkoihin, ja olema saanheet paljon korjausehđotuksii. Otama nämät myötä niin ette se tullee niin oikhein ko oon mahđolista, Möst sannoo. ¶
Jokku joukot oon kirjoittanheet hyvinki paljon korjauksii. Oppikirjhaan ei mahđu niin paljon tekstii, ja forlaaki häyttyy koko ajan muistaat, ette oppikirja oon 11-12-vuotisile koululaisile. Teksti ei saa olla liian vaikkee. ¶
- Jos tekstii oon liikkaa tai jos met tykkäämä ette se oon liian vaikkee 11-12-vuotisile, meilä oon toinen mahđollisuus ja se oon että saatama ottaat sen opettaajan oppaasheen, Möst kertoo. ¶
Alkusanat   ¶
Vadsø museum – Ruija kvenmuseum oon joka vuosi vuotheen 2003 saakka pitäny aktiviteettiviikkoa, Kvääniviikkoa, mikä oon tarjous alan lastentarhoile ja kouluile. Viikola oon joka vuosi ollu erilaisia teemoja, niin ko fisku, maapruuki ja leipomatradisuunia. Viikon tarkotus oon antaa lapsile, jokka oon myötä siinä, kokemuksen museumistä ja samhaan aikhaan lisätä tietoa kväänikulttuurista ja sen merkityksestä lokaalisessa histooriassa. Joka vuosi oon tehty häftin kvääniviikole, ja tämä häfti oon kvääninkielinen lyhytversuuni niistä häfteistä. Prosjektin oon valmistettu Finmarkun fylkkimannin Oppvekst- og Utdanningsavdelingin tuela. ¶
Kväänit   ¶
Kväänit oli kansaa mikä monessa paarossa siirtyi Suomesta ja Ruottin Toorniolaksosta Pohjas-Ruijhaan noin vuotheen 1900 asti. Het ja heijän jälkiläiset oon kuttuttu kvääniksi. Iso määrä kväänejä tuli Varenkhiin 1830-1860 välilä. ¶
Toela yli 60 % Vesisaaren asukhaista oli kväänejä 1885 väenlaskemisessa. ¶
Omat kväänikylät; niin ko Kallijoki ja Annijoki, kasuthiin ylös. ¶
Kvääni oon monta sattaa vuotta ollu viralinen nimitys mantallissa ja väkilaskemisissa. ¶
Nimityksen käyttö oon ollu ja oon vieläki hankala. Erittäin norjalaistamisaikana mikä alkoi 1800-luvun keskiosassa, kväänisannaa ymmärrethiin negatiiviseksi. Muutamila oon vieläki tämä käsitys, mutta toiset taas ei käsitetä sitä probleemaattiseksi, ja haluthaan sanoa ittensä kvääniksi. Viralisesti nimi oon neutraalinen ja selvä rajotetun joukon, nasunaalisen minoriteetin nimitys. ¶
Mikä oli syy siheen että kväänit tulthiin Varenkhiin? Alat mistä het tulthiin, olthiin kokenheet katovuosia, liika-asutusta ja sottaa. Tämä pani ihmiset siirtymhään. ¶
Mutta hyvät fiskut ja maapruuki- ja työmaholisuuet veethiin kansaa heitä. Paljoila oli kansaa Amerikka pitkälisenä päämääränä ko het menthiin Havlanthiin, Ruijhaan, niin ko het sen sanothiin. Sen lisäksi sinä aikana kansaat muutoinki liikuthiin paljon ja siirythiin paikasta toisheen. Paljon ihmisiä koko Euroopassa siirty niinä aikoina. ¶
Asutus   ¶
Fisku oon kauon ollu erittäin tähelinen Finmarkule ja Varengile. Aina kivikauesta asti saatama nähhä jälkiä siitä että meriresursit oon olheet alan asutuksen tärkeitä lähtheitä. Varenginvuonosta saattaa pyytää kaikkia niitä tavalisimpia ruokakaloja. ¶
Samhaan laihiin sovithaan alat ympäri vuonoa hyvin maapruukhiin ja asutuksheen. ¶
Fisku ei ole vain antanu ruokaa pöyäle, mutta oon kansa ollu tärkeä kauppatavara. Sekä vaihtokauppassa tavaroitten kansa että rahala maksettaissa.Kiini 15-1600-luvulta oon laivoja Spaaniasta, Saksasta, Itaaliasta, Franskasta, Hollandista, Tanmarkusta ja Ruottista saakka tuonheet tarpheelista tavaraa mitä oon vaihetettu kalhaan, traanhiin ja muihiin tavarhoin. Ryssälä oli erilainen rooli siinä kaupassa. ¶
Pomoorinkauppa ryssän laivoin kansa oli tärkeä paikkalisväele. Se alko noin 1740 ja loppu 1917 ryssän revolusuunin jälkhiin. Mutta oon rapporteerattu että ryssän kauppamiehet triivathiin luvatonta kauppaa Finmarkussa jo 1680-luvulta, ja että joku pomoorikippari seilas Ruijhaan 1930-luvun lopphuun asti. Pomoorit tuothiin ryssän ruisjauhoa kalan vaihtokaupaksi ja turvathiin Finmarkule elintärkeää ruokatavaraa katovuosina ja sillon ko tavaraa etelästä ei tullu. ¶
Fisku rahalähteenä oon aina ollu epävarma.Muutamina vuosina elethiin yli määrän, ja toiset vuoet taas olthiin niin huonoja että ei ollu ruokaa kohta ittelekhään. Sillä oon fiskaripuunasysteemi jo varhain pelannu tärkeää roolia pitkin koko rannikkoa. ¶
Syy siiheen että kväänit 1800-luvula tulthiin asumhaan Varenkhiin ja toishiin paikkhoin Pohjas-Ruijassa, oli heiän hakeminen hyvvää maapruukimaata ja maholisuutta ellää kalasta. Asutus oon saannu leiman siitä. Varengissa meilä oon pienkaupungin näköset asutukset, ja kylilä oon osittain sama etnisyys. ¶
Kylitten vieressä oon hyvvää maapruukimaata likelä mertä semmosessa paikasssa, missä oon hyvä nousta ranthaan venheelä . ¶
Venheitä   ¶
1800-luvula Nordlanninvene oli se tavalisin vene etelästä Tröndelaagista pohjasheen Finmarkkhuun ja ithään vielä Rysshään asti. Taitavat ihmiset nähthiin jo kaukaa missä venheen olthiin rakennettu, ja usheen kuka sen oli rakentanu. Venheenrakentajia löyty usheissa Varengin kylissä. Sekä kväänit, ruijalaiset että saamelaiset rakennethiin venheitä. Suomessa kväänit ei olheet tottunheet ishoon suolasheen merheen, mutta paljot heistä olthiin hyvät käsityöntekijät ja opithiin heti rakentamhaan venheitä Finmarkun fiskule. ¶
Ensimäiset moottorivenheet Varenkhiin tulthiin noin 1900-1910-luvula. Nämät moottorivenheet olthiin puuvenheitä missä oli moottori ja purje. Monet panthiin kansa moottorin vanhoishiin purjevenheishiin tahi nordlanninvenheishiin. Alussa moottorit olthiin niin pienet että oli pakko käyttää purjetta solaarin 1 säästämiseksi. Se meni monta vuotta ennen ko moottorivenheet olthiin voittanheet kilpailun purjevenheittin kansa. ¶
Venheitten uuestikäyttö   ¶
Puumateriaali oli tyyris resursi puunköyhässä Varengissa. Sentähen oli tärkeä käyttää materiaalin hyväksi viimi lopphuun asti. Pieniä ja isoja venheitä otethiin maale ko net olthiin palvelheet valmhiiksi merelä, ja niitä käytethiin kattoina pienissä taloissa niin ko kajoissa ja lammasnavetoissa.Toisen mailmansoan jälkhiin, pakkoevakueerinki- ja uuestirakentamisaikana oliki joitaki jokka asuthiin veinheitten alla. Lopuksi venheen käytethiin poltoksi. ¶
Vielä nykysin näjemä kajoja ja ulkohuonheita mikkä oon tehty vanhoista venheistä muun muassa Annijoessa, Kramppiniemessä , Klubbviikissä ja Morttiniemessä. ¶
Fisku   ¶
Enimät varenkilaiset olthiin fiskareja, ja enimät heistä triivathiin maapruukia samhaan aikhaan. Elättämisessä tarvithiin kuitenki kaksi jalkaa. Harvat omistethiin oman venheen 1800-luvula. Usheen se oli perhe tai usheita samasta kylästä jokka omistethiin yhen venheen. Se oli kansa tavalista että kauppamiehet, niin ko Esbensen, omistethiin yhen venheen tai monta venettä, ja het hyyräthiin miehiä. ¶
Fisku Varenginvuonossa oli tavalista. Täälä oon paljon hyviä fiskumataloita ja kaikila oli omat nimet, sekä kvääniksi että norjaksi. Mutta muutamat reisathiin kansa kauemmaksi ulos, ja myythiin kallaa muun muuassa Kiiperissä, Vuoreassa tahi Berlevågissa.Fisku oli miesten työ. Mutta vaimoihmisilä oli pakko olla koinhoiossa ko miehet olthiin fiskussa, ja työtelä ko kalat olthiin tuotu kothiin. Ko mies oli fiskussa, vaimola oli pakko hoitaa taloa, lapsia ja elläimiä. ¶
Kläpilä oli pakko auttaa kotityössä, ulkotyössä ja fiskhuun valmistamisessa. Ennen ko faari lähti merele, heilä oli esimerkiksi pakko olla myötä kaivamassa fieruamatoja syötöksi, ja vielä jälkhiin sitä syöttää liinan. Ko isä tuli kothiin, heilä oli pakko auttaa kalan- ja kalapäitten kantamisessa ja niitten kuivaamhaan henkaamisessa. Jos oli vaihtotavaraa, heilä oli pakko kantaa net ylös. Pojat olthiin myötä fiskussa ko het olthiin 12-13 vuotiset, ja heiltä vaaithiin miehen työn. Het ei olis saanheet ruokakallaa tahi rahhaa, jos perhe ei olis tehny työtä yhessä. ¶
Maapruuki Varengissa   ¶
Varengin asutuksela oon kauvon ollu leimaa siitä että se oon sekotus monesta kansanjoukosta. Ennen ruijalaista asutusta 14-1500- luvula löyty sesonkimainen saamelaisasutus tällä alala. Pääresursit mitä käytethiin, oli kala ja muut vuonon raaka-ainheet. Maapruukia oli vähä, mutta 1600- luvulta met tiämä että sillon oli vähäsen karjanhoitoa. ¶
1800-luvula oli suuri eistys Varengin maapruuissa. Tämä eistys oon samanaikhanen ko muun muuassa kväänitten asuttuminen. Kväänit tulthiin rikhailta maapruukitradisuunialoilta, ja heilä oli tietoa ja kokemuksia miitä het käytethiin uusila maisemila. ¶
Ennen ko kväänit tultiin Varenkhiin, alan maapruukia leimas rikas fisku. Fisku oli täälä tavalinen pääelatus ja sen vieressä oli vielä vähäsen maapruukia. Enimät jaksethiin kausittain tienata hyvin fiskusta, ja huonoila aioila het elethiin kauppamiehen lainala. ¶
Kväänitki käytethiin hyväksi sen rikhaan fiskun, mutta lisäksi het satsathiin enämen maapruukhiin että ko heiän ruijalaiset krannit. ¶
Maatyötä   ¶
Varengin maa oon karu ja vaatii raivausta ennen ko siitä saapi hyvvää satoa. Kväänilä jokka tulthiin tälle alale, oli tietoa tästä. Tämä tuli heile avuksi uusviljelyksessä. Het sonnitethiin karun maan niin että saathiin isompia satoja, ja het aiathiin pellot ja niityt. Erittäin 1860-luvula kravitethiin ja kuivatethiin isoja jänkkiä niityiksi. Sen lisäksi het käytethiin hyväksi ulkoniittyjä talvirehuksi elläimile. Usheitä ulkoniittyjä raivathiin ja otethiin pruukhiin 1860- ja 70-luvula. ¶
Maata sonnitethiin elläimitten sonnala. Sen ajethiin kentile ja hajotethiin ko lumi oli sulannu . Net joila oli hevonen, ajethiin sonnan kärrön tahi reen puukassassa ja hajotethiin sen siitä. Toiset hääythiin itte vettää kärröt ja hajottaa sen käsivoimin. ¶
Teppu ja taara oli kansa paljon käytetty sonnaksi, ja erittäin niile kentile mikkä olthiin likelä fieruaa. Muutamina vuosina fieruassa saatto olla paljon teppua ja taaraa mitä tuuli oli tuonnu ranthaan. ¶
Kväänitten joukossa oli paljon hyviä käsityöntekijöitä. Ei ollu tavalista ostaa niitä työkaluja ja apuneuvoja mitä tarvithiin. Usheimat laitethiin itte työkaluja, tahi tilathiin niita paikaliselta työkaluntekijältä. ¶
Mitä het viljelthiin?   ¶
Iso osa maatyöstä meni rehunhakemisheen elläimile. Vasta 1840-luvula alko putaatin kylväminen Vesisaaressa. Vähitellen putaatin ja toisten juureksittenki niin ko naurhiin kylväminen tuli tavaliseksi. Yksinkertasesti sanottuna kväänit kylväthiin ja korjathiin enämen putaattia ko ruijalaiset. Muutammat freistathiin kansa viljelä jyvvää, niin ko het olthiin pruukanheet kotipaikoila, mutta Varengin kliimaa ei oltu sovitettu jyvän pitkhään kypsymisaikhaan. ¶
Ulkokenttäresursit    ¶
Ulkokenttäresursit olthiin tarpheeliset enimile perheile; sekä niityiksi, marjankokkoomisheen, polttopuuksi, fiskuksi ja jahiksi. Täältä saathiin sekä rehua elläimile, tarpheelista ruokarasuunia pitkäksi talveksi että rahhaa marjoista, kalasta ja riistasta mitä net myythiin. ¶
Niitty ¶
Net isot jänkkäalat olthiin tärkeitä niittyjä. Jänkkäheinä oli tarpheelinen että pärjäthiin yli talven. Kankeaa heinää keitethiin hauepaassa kalamolon kansa, ja siitä tuli ravintorikasta ruokaa elläimile. Jänkkäniitty alko augustikuun alkupuolela. ¶
Sillon oli kyläniityt ja muut kylätyöt lopetettu. Työ saattoi piisata muutamasta päivästä noin kuukautheen, kysymys säästä ja siitä kunka paljon heinää tarttethiin. ¶
Ko miesihmiset olthiin niittänheet heinän, sitte kläpit ja vaimoihmiset haravoithiin sen kokhoon. Heinän kuivatethiin suoraa maassa tahi sen haasithiin. Ko se oli kuiva, sen panthiin saurhaan. Heinän säilytethiin näin loppusykshyyn tahi alkutalvheen saakka. ¶
Silloin sen nouethiin alas hevosela ja reelä tahi veethiin alas kelkala. ¶
Hilla ¶
Hillankokoaminen oli tähelinen aktiviteetti kesälä ja syksylä. Hillan myyminen oli tärkeä lisätulo monile. Kaikila oli pakko olla myötä jänkkhään. Koko perhe lähti liikheele, ja usheen se oli kesän mukavin tapahtuma. Joka perheelä oli omat jänkät mihin het menthiin. Monet menthiin kauas vaarhaan kokoamhaan hilloja. ¶
Sielä het saatethiin olla viikottain. Liisäksi koothiin kansa mustikkaa ja puolaa. ¶
Kaarnheita het ei tavalisesti koonheet, mutta het syöthiin sitä ko olthiin ulkona. ¶
Turve ¶
Harvassa talossa oli virtalämmitystä ennen ko jälkhiin 2. mailmansottaa. Kaikila oli pakko polttaa uunissa tuvitten lämmittämisen ja ruvan keittämisen tähen. Sentähen ko Varenki oon puuköyhä ala, käytethiin turvetta poltoksi. Turpheenotto kesti Juhanneksen aijasta pari viikkoa kessää pitkin. Tähän työhöönki osalistui koko perhe. ¶
Erilaisia turvetyyppiä löytyi. Marjaturve oli se tavalisin mitä otethiin ensisti. Sen oli helpoin ottaa, mutta se lämmitti huonoimin, ja sitä tartti enämen ko pohjaturvetta. ¶
Pohjaturpheen pistäminen levis aijan pääle, ja erittäin virkamiesten painostuksen kautta, sillä se laaja marjaturpheen käyttö uhkas pilata usheitä jänkkiä. ¶
Riekkipuita ja risuja   ¶
Muitaki resurseja otethiin käytthöön poltoksi. Riekkipuut olthiin enimitten puurankoja ja tukkia. Jos näitä halus käyttää polttopuuksi, niitä häätyi sahata, halkoa ja kuivattaa pitkän aijan. Sen lisäksi niissä oli paljon suolaa, ja se söi rautauunia. Puuta kattothiin kuitenki tyyrhiiksi puutavaraksi kaikissa rakennushommissa, ja erittäin aian tolpiksi tahi seiphäiksi. Pieniä riekkipuita tahi ajopuita koothiin läjhiin fieruassa. Jos fluumoolin ylipuolela löyty puita mikkä olthiin läjissä, ja millä oli lyhytpuoli merheen päin, se merkitti sitä että muutampi oli koonnu net yhtheen, ja että hän aiko tulla noutamhaan niitä jälkhiin. Niitä puita ei pitäny ottaa. ¶
Näilä puunköyhilä aloila oli tavalista koota risuja, erikoisesti vaivaisenrisuja poltoksi. ¶
Risut siothiin ishoin kimphuin valmhiiksi käythöön. Niitä sanothiin kerpuiksi, ja niitä käytethiin polttona saunassa ja paakariuunissa mihiin turve ei sopinu. ¶
Risua sanothiin vanhaastaan ”krampiksi”. Se vanhaa merkitys löytyy paikannimissä, esimerkiksi Krampenes. Virkamiehet olthiin kovin vasthaan sitä että risua käytethiin poltoksi, sillä risu sito sen ohukaisen ruokamullan ja esti maan kuivaamista ja murentuamista ennen kylväämistä. ¶
Asuminen vaarassa   ¶
Niityn ja hillan kokoamisaikana usheimat asuthiin vaarassa. Välisti het käythiin muutaman kerran kylässäki. Turpheenotto tapahtu tavalisesti niin likelä kotoa että joka päivä kävelthiin eestakasin. Vaarassa het asuthiin kammissa tahi teltassa. ¶
Ruvan mikä piti olla myötä vaarhaan, het olthiin jo valmisteltu kauvon etukätheen. ¶
Turskan, saian ja lohen pyyethiin ja suolathiin tynnyreihiin. Lisäksi het saatethiin pyytää tammukkaa ko olthiin vaarassa. Kotileivottua leipää het otethiin myötä. ¶
Kaurapuuroa tahi velliä het keitethiin aamuruvaksi. Puurhoon kuului maitoa. Heilä saattoi kansa olla piimää myötä. Tämä oon hera mikä jääpi ko päälispiimä oon kirnuttu voiksi. Sen laskethiin pytthyin, ja se hapantui hyväksi piimäksi. Ko sen piti jua, siihen usheen sekotethiin vähäsen vettä. Net joila oli lehmä, saatethiin ottaa sen myötä vaarhaan. Sitte heilä oli varma veres maito töihiin. Sen lisäksi heilä hääty olla voita, kryyniä, kaffia ja suolaa. Ruvan säilytethiin kuivana säkissä ja kassoissa. Vereksen ruvan panthiin kalvheishiin paikhoin tahi ojhaan. ¶
Iso rautapata oli myötä ruvanlaittamisheen. Sen kantaminen oli usheen lasten homma. Kaikila oli oma osa kuormasta sillä se oli paljon ruokaa mitä piti olla myötä vaarhaan. Tie saatto tulla pitkäksi ja raskhaaksi pienimmile. ¶
Vaatheita   ¶
Ko lähethiin ulkokentile niittämhään ja marjoja kokoamhaan, oli tärkeä ette vaatheet olthiin hyvät. Seisominen jänkässä saatto oli kylmä kokemus. Enimet vaatheet ja kengät neulothiin kotona. Paljoila oli lamphaita ja sentähen het saatethiin kartata ja kehrätä villaa kangasta ja vaatetta varten. Oli kansa maholista vanuttaa villan, esimerkiksi katangiksi. Muutamat olthiin kansa hyvät vuota- eli paulakengän tekijät. ¶
Niissä käytethiin kenkäheinää niin ette jalat pysyttäis lämpimänä. Tyttärilä ja raavhaila vaimoihmisilä oli usheen hame, villapaita, villatakki, villasukat ja kuovat työvaatheina. Miesihmiset ja pojat käytethiin takkia ja housuja mikkä oli tehty villakankhaasta tahi tungerista. ¶
Vaatheet ja kengät olthiin tavalisesti perintöä lasten välissä. Ko jotaki oli lopphuun kulunnu, siitä neulothiin jotaki muuta tahi sen käytethiin matonkutomisheen, traasuiksi ja muihiin semmoshiin. ¶
Talo ja koti   ¶
Varengissa oli tapa rakentaa talon, navetan ja tallin yhtheen. Tämän talotyypin sanothaan Varengintaloksi. Usheita selityksiä oon annettu tälle rakentamistavale. ¶
Tämä oon ollu tradisunaalinen rakentamistapa yli melkeen koko Pohjaskalotin alan, ja se oon oletettavasti sopeutuminen pohjasheen kovhaan kliimhaan. Se saatto olla monheen laihiin vaikea olla fiskaripuunana arktisilla aloila, missä tuulee ja oon kylmä. ¶
Ko talo ja navetta oli rakenettu yhtheen, niin ei ollu tarvetta mennä ulos ko lähti navethaan. Sillä ko talo ja navetta oli rakennettu yhtheen, puhistamisen kansa hääty olla nuuka. Navetan skuurathiin monta kertaa viikossa, ja paljoila oli mattoja navetaneteisessä minkä pesthiin joka päivä sillon ko lehmät olthiin ulkona. ¶
Kevväälä pesthiin koko navetan. ¶
Se oli tavalista että navetassa oli 1-3 lehmää ja muutampi lammas. Talvela net seisothiin sisälä, mutta varhasesta kevväästä sykshyyn saakka lehmät ja lamphaat laskethiin ulos nykimhään. Lehmät otethiin illala navethaan lypsyle. Maitoa juothiin vereksenä, siitä tehthiin juustoa, pimää, fiiliä ja kirnuthiin voita. Jotaki maitoa myythiin kansa Kirkkoniemen meijerhiin tahi kaupungin kaupphoin. Lamphaita heilä oli villaa varten, mutta syksylä niitä slaktathiinki. Villan kartathiin, kehräthiin, vanutethiin ja vääväthiin vaatheiksi ja kampheiksi perheele. Muutamat tehthiin tavaraa myynninki vuoksi. Muutamila oli navatassa oma uuni ja ”köökki” missä keitethiin ruokaa, hauepattaa, elläimile. Toiset taas keitethiin sitä köökissä. Tämä oli usheen lasten, erittäin tyttäritten työ. Het keitethiin jänkkäheinää tepun ja taaran ja kalamolon seassa, ja sillä ruokithiin elläimiä talvela. ¶
Ei kaikila ollu tallia ja hevosta. Hevosela veltathiin tahi ajethiin heinää, sontaa, turvetta ja muuta tavaraa. Joila oli hevonen, het saatethiin kansa vaihettaa palveluksia. Esimerkiksi heinänajaminen toisile saatto tua palkaksi vähäsen heinää. ¶
Sauna   ¶
Ei kaikissa taloissakhaan ollu saunaa. Yhessä krannikunnassa tahi kylässä oli yksi tahi usheita saunoja joita kaikki käytethiin. Niitä lämmitethiin joka tahi joka toinen lauantai. Sillon kaikki tulthiin sinne saunomhaan, vaimot ja miehet joukottain. Paljoilaki oli vihta myötä. Saunan lämmitethiin vuorotellen. ¶
Ruokatradisuunia   ¶
Paljon kväänitten ruokatradisuunista oon hävinheet. Upskriftiä oon vaikea löytää, mutta onneksi löytyy usheita jokka vielä muistethaan ruokia mikkä olthiin tavalisia ennen. Finmarkussa oon samat ruvat usheen käytetty saamen, ruijan ja kväänin taloissa. Syy siiheen oon se että kaikila oli samat raaka-ainheet ruvankeittämisessä. ¶
Ruoka oli yksinkertainen ja puhas, ja siinä ei ollu paljon maustetta eli höystää. ¶
Rajotetun säilytysmaholisuuen syystä syöthiinki paljon verestä ruokaa. ¶
Kaikki käytethiin alan luontoa ruvan kokoamisheen. Luonnon marja, liha ja kala oli tärkeä osa ruvasta. Marjoitten kokoaminen, fisku ja jahti oli fasta osa vuosikauen kierron työstä. ¶
hysa = hyyssä  ¶
steinbit = tainari  ¶
laks = lohi  ¶
kveite = pallas  ¶
sei = saita  ¶
skate = merikissa  ¶
nise = nissu  ¶
reke = rääkki  ¶
akkar = ankkurikala, akkari  ¶
sjøstjerne = ristirääppä  ¶
rognkjeks = ronkku  ¶
not = nuotta  ¶
juksa = juksa  ¶
huk/hytt/klepp = hukki; lieppi  ¶
tau = toui  ¶
jolle = jolla  ¶
bask = paaski  ¶
egnebu = syöttöpuura  ¶
ljå= vikaate(t)  ¶
kniv = veitti  ¶
greip = taikko  ¶
såte = (heinä)suova  ¶
hesje = haasi(o)  ¶
badstulime = vihta  ¶
oljehyre = öljyvaatheet  ¶
oljebukser = öljyhousut  ¶
skinnlue = reukka/reuhka  ¶
kommager = kumakit + paulakenkät  ¶
bukse = housut  ¶
ulljakke = villatakki  ¶
katanker = katankit  ¶
salt = suola  ¶
nepe = nauris  ¶
hus = talo  ¶
stabbur = aitta  ¶
telt = teltta  ¶
bunntorv = pohjaturve + lumppiturve  ¶
marja(varpu)turve +pankkiturve  ¶
ris = vaivaisenrisuja  ¶
sau = lammas  ¶
ku = lehmä  ¶
okse = purri/härkä/sonni  ¶
geit = keituri  ¶
høy = heinä  ¶
ost = juusto  ¶
smør = voi  ¶
kjernemelk = kirnupiimä +  ¶
kirnumaito  ¶
surmelk = piimä  ¶
multebær = hilla  ¶
Kväänit oon kainulaiset ¶
Melkeen kymmenen vuotta aikkaa Eira Söderholm kirjotti Ruijan Kaiussa (6.4.1996) artikkelin Miten kainulaisista tuli kveenejä. Vuoðen 2005 viimisessä numerossa Söderholmila oon artikkeli Kainun kieli ja kainulaiset , missä hän argumenteeraa ette met häyðymä heittäät pois kväänit ja kväänin kielen ja alkkaat puhumhaan kainulaisista ja kainun kielestä.  ¶
No nyt monet tietenki ihmettelhään, ette millä laila kvääniistä yhtäkkii ”tehðään” kainulaiset. ¶
Ei”tehðä”. Kväänit oon kainulaiset. ¶
Kysymyksessä oon juuri normaali minoriteettikielen kehitys. Joukole ja sen kielele haluthaan anttaat takasin sen omakielinen nimi. ¶
Prosessi oon juuri sama ko mitä saamen kielessäki joku vuosikymmentä aikkaa. Nyt kaikki sanothaan 'saamelainen' ja 'saame' eikä lappalainen ja lapin kieli, muutki ko itte saamelaiset. Tämmössii oon tapattunu muualaki (romanit, inuitit jm.) ¶
Minoriteetit haluthaan takasin heiðän omat nimet heiðän omala kielelä. Ja aika näyttää, jos kainulaiset joskus vielä haluthaan, ette toisetki sanothaan 'kainulaiset'. ¶
Ruiðalaiset oon jo viikinkinajasta, jos ei ennenki, kuttunheet kainulaissii kvääniksi. Ensin neutraalisti, välilä halventaen ja aivan viimi vuosina neutraalisti. Viimi vuosikymmeninä 'kveeni' oon tullu suomheenki. ¶
Vanhaan Kainunmaan ja kainulaiset unheetethiin. Suomessa Kainulaiset nävythään sukunimenä ja paikannimissä. Ruiðassa joku oon saattanu tiettäät omakielisen nimen, mutta kaikki ei ole hoksanheet ette se oon sama ko ruiðalaisten 'kven'. ¶
Kainulaisten nostamisele ylös historian piilosta oon oikheen hyvät syyt. Meilä oon sekä kielelissii ette polittissii argumenttii. 'Kveeni' oon ruiðalaisten sana, ko taas kainulainen oon omapöränen - ja vanhempi. ¶
Kainu löyttyy kirjotettuna jo vuonna 550 ko goottilainen historian kirjoittaaja Jordanes muisteli pohjasista kansoista ja siinä mainitti lappalaiset () ja kainun kansan (”Cainothioth”). ¶
Saagat ja muut skandinaaviset kalttiit muistelhaan heistä paljon. Jossaki lukkee Cwenas, jossaki Qvæner ja Qvænland, jossaki kvæner, kvener, Kvænland ja Kvenland. Kielentutkiijat oon selvittänheet, ette skandinaavitki joskus olis osanheet sannoot *gain- mutta diftongi -ai- oon muuttunu kauan aikkaa sitte. ¶
”Eli ruiðalaiset oon käyttänheet kainulaisista heiðän oman kielen sannaa kainu , vähän eri haamussa vain”, Söderholm sannoo.  ¶
Ko alama puhumhaan kainun kielestä ja kainulaista, saatama unheettaat kaikki kompleksit, mikkä kuuluthaan sanhaan kvääni. Heitämä pois sen ja otama käythöön meiðän oman sanan. Emmä anna ulkopuolisten pilkata meitä ja meiðän kieltä. Niin kauan ko meilä ei ole ommaa nimmee, het pilkathaan meitä. ¶
Oma nimi suojaa meitä ko kilpi! ¶
Se istui syvälä ja nousi syvältä. Se oli ko kiven alla. Mutta ko ihmiset alethiin muistelemhaan, niin sekä Pyssyjovessa ette Lemmijovessa löytyi ihmissii, jokka toisista tietämättä muistelthiin ette heiðän isoäiji tai isoämmi olthiin sanonheet ette het oon kainulaiset ja het puhuthaan kainun kieltä. Tämä oon tärkkee argumentti: Omakielinen nimi oon tunnettu. ¶
Ehðotus ottaat takasin käythöön nämät vanhaat nimet, oon mahðottoman viisas. Mie en saata olla praamaamatta tätä meiðän kielilautakunttaa. Omakielinen nimi oon juuri keskeinen ja kohta kaikkiin tärkkein nyt ko kieltä alethaan kehittämhään. ¶
Ruottin tornionlaksolaiset valithiin monta vuotta aikkaa heiðän kielen nimeksi meänkieli. Se oon hyvä nimi: Se sannoo ette heilä oon yhtheinen identiteetti ja mie luulen ette se kans vahvistaa sitä. Mutta yksi assii siitä vailuu ja se oon ette nimi ei ole yhtä vanhaa ko heiðän kieli. ¶
'Kainun kieli' oon justhiin yhtä vanhaa ko kieliki. Siitä näkkyy ja kuuluu ette kainulaiset oon pohjasen Skandinavian ikiaikaiset asuujat. ¶
Mie tykkään ette meilä heti saattaa olla kaksiki kainun kieltä: pohjaskainu Ruiðassa ja eteläkainu Ruottissa. ¶
Syksylä 2007 muutethaan TV-lähätykset Norjassa digitaalisiksi. Tämä koskee sinnuu, joka otat vasthaan TV:tä antennin ka.utta. ¶
Kaikki tärkkee tieto digitaali-TV:stä ¶
Digitaali-TV:n siirto maaverkossa Mitä tapahtuu? ¶
Syksylä 2007 alethaan digitaaliset TV-lähätykset sinule, joka otat vasthaan TV:n antennin kautta. Tääpänä analoogiset TV-signaalit lähä teth  ään läpi ilman sinun TV-antenhiin. Signaalit tulhaan TV-lähättäjästä, joka seissoo maan päällä ja sille puhuma maaverkosta. Ko syksylä 2007 lähätykset muutethaan digitaalisiksi, se maaverkkoki tullee digitaaliseksi. ¶
Muutokset koskethaan sinnuu, joka saat TV:n tavalisen antennin kautta. ¶
Monessa tappauksessa saatat valita kuinka halluut ottaat vasthaan TV- signaalit, vaikkapa antennin, kaapelin, parabuulin tahi levveeväylän kautta. ¶
Jos sie halluut kattoot TV:n antennin kautta, sie saatat pittäät sinun vanhaata. TV:tä . Mutta sie h  äyđyt liittäät TV-apparaatthiin digitaalisen vastaanottopoksin (dekuudajan), niin ette apparaatti saattaa ”ymmärtäät” digitaaliset signaalit. Sie häyđyt itte ostaat vastaanottopoksin. Ajan my ö  tä maaverkon analoogiset lähätykset topathaan – ja jos sinula ei ole sillon vastaanottopoksii, niin sie et saata kattoot TV:tä. ¶
Muutos maaverkossa ei koske suorhaan niitä, jokka otethaan vasthaan TV-signaalit ¶
kaapeli-TV:n, parabuulin, satteliitin tahi levveeväylä-TV:n kautta, mutta usseimat ¶
tulhaan saamhaan uu  đen vaalimahđolisuuđen. ¶
UU  ĐET MAHĐOLISUUĐET DIGITAALI-TV:L Ä ¶
Stortinget oon määräny, ette maaverkko muutethaan digitaaliseksi. Se meinaa, ette ihmiset saađhaan lissää vaalimahđolisuuksii ja lissää kanaaliita. Het, jokka varhemin oon nähneet tyhä NRK:n ja TV2:n, saađhaan Digitaali-TV:n verkon kautta lissää TV-kanaaliita. Näin usseet perheet saatethaan olla my ö  tä yytviklinkissä. ¶
Digitaali-TV lähätyksissä ääni ja kuvakvaliteetti parannethaan. ¶
Usseet kanaali- ja programmitarjoomiset luođhaan vain uuđessa digitaaliformissa. ¶
Jos sie halluut saađa näitä , h  äyđyt olla valmis ottaat vasthaan digitaalit TV-signaalit. ¶
Digitaali-TV:n kautta sie tulet saamhaan uuđet palvelukset. Esimerkiksi NRK tullee ¶
tarjoomhaan pareman teksti-TV:n ja sie tulet saamhaan elektronisen programmi-opastuksen suorhaan šärmhiin. ¶
Tääpänä maaverkossa oon liian vähän kapasiteettii. Usseimat Euroopan maat oon siirtynheet digitaali-TV-lähätykshiin niin, ette uusile kanaalile annethaan sijjaa maaverkossa. ¶
Mill  ä lailla ottaat vasthaan Digitaali-TV:n? ¶
Saatat ottaat vasthaan Digitaali-TV:n neljelä tavala, mutta se johtuu sinun asumapaikasta. Joka tappauksessa sie häyđyt liittäät TV-apparaathiin digitaalisen vasthaanottopoksin. ¶
ANTENNI ¶
Digitaali-TV voidhaan ottaat vasthaan antennin kautta. Tästä brošyyristä voit lukkeet lissää tahi ota kontaktii raatio- ja TV-myyjhään, NTV:heen tahi RiksTV:heen. ¶
PARABUULIANTENNI ¶
Kaikki TV-lähätykset parabuulin kautta oon jo tääpänä digitaaliset. Jos halluut tiettäät lissää, ota kontaktii raatio- ja TV-myyjhään, Viasat:hiin tahi Canal Digital:hiin. ¶
KAAPELI ¶
Usseimat kaapeli-TV:n leverandöörit tarjothaan digitaalisen TV:n*. Jos halluut tiettäät lissää, ota kontaktii sinun asumapaikan kaapeliTV- leverandöörhiin tahi Canal Digitalhiin tahi GET:heen. ¶
LEVVEEV  Ä  YL  Ä ¶
Monet ihmiset saatethaan ottaat vasthaan digitaalisen TV:n levveeväylän kautta. Tämän sanoma ushein IPTV:ksi ja sillon häytyy olla noppee levveeväyläkontaktii. Jos halluut tiettäät lissää, ota kontaktii levveeväylä- leverandöörhiin. ¶
Jos halluut kaapeli-TV:n saatat tavalisesti valita analoogisen tahi digitalisen TV:n. Analoogisignaalile et tarvitte käyttäät digitaalista vasthaanottopoksii. Jokku leverandöörit annethaan sinun valita, halluutko sie digitaalisen vasthaanottopoksin tahi et. Tämä johtuu siitä, millaisii kanaalimahđollisuuksii sie halluut. ¶
Saatethaanko kaikki ottaat vasthaan Digitaali-TV:n antennin kautta? ¶
Digitaalinen maaverkko tullee peittä mh  ään 95 % norjalaisista peretkunnista. Peukaloneuvo oon, ette jos saat TV2:n antennin kautta tääpänä, saatat ottaat vasthaan digitaalisen TV:n saman antennin kautta. ¶
Sie l  ö  yđät kartan digitaalisesta maaverkosta laiđala www.ntv.no/hvor ¶
Mie katton TV:tä antennin kautta ¶
Mitä mie h  äyđyn tehđä ? ¶
Yksi assii on sikkari - sie häyđyt tehđä jotakin. ¶
Tästä sie l  ö  yđät listan, joka auttaa sinnuu ko päätä t, mit  ä sie ¶
halluut tehđä. 1. MILL  Ä  LAILLA HALLUUT KATTOOT TV:T  Ä  ? ¶
Ennen ko analoogiset TV-lähätykset topathaan, sie hääđyt määrätä, halluutko sie ottaat vasthaan digitaali-TV:n antennin, kaapelin, parabuulin tahi levveeväylän kautta. ¶
Tutki, mikä passaa sinule parhaiten ja mitä mahđolisuuksii sinula oon asumapaikassa. Muista, ette maksot ja kanaalimahđolisuuđ et varieeraathaan leverand  ööriitten mukhaan. ¶
2. MILLAISET KANAALIMAHĐOLISUUĐ ET SIE HALLUUT? ¶
Jos sie tah  đot tyhä NRK1:n, NRK2:n ja NRK3:n (desemperikuussa 2007 NRK Super) sekä usheita NRK:n raatiokanaaliita, sie voit saađa näitä antennin kautta. Näitten kanaalitten tähđen sie et tarvitte tehđä jatkotillausta leverandööritten kanssa. ¶
Jos halluut kattoot TV2:n, Lokal-TV:n ja Å  pen kanaalin antennin kautta, sie häyđyt tehđä tillauksen RiksTV:n kanssa. Sie tarvittet maksaat tillauksesta vasta vuonna 2010. ¶
Jos halluut paremmat kanaalitarjoomiset, tutki maksu-TV-tarjoomiset eri leverandööriillä, jokka leverathaan TV-signaalit maaverkon, kaapeli-TV:n, parabuulin ja levveeväylän kautta. ¶
3. ONKO SINULA TV-APPARAATTII USHEISSA LOMISSA, HYT  Ä  L Ä  , VENHEESS  Ä  TAI ASUMAVAUNUSSA? ¶
Sie tarvittet yhđen vastaanottopoksin jokhaiseen TV-apparaatthiin. ¶
Monet leverandöörit tarjothaan omile tillaajille usheita vastaanottobokseja halvemmalla hinnala, esimerkiksi lyhytaikatillauksii hytille ja niin pois päin. Tutki eri leverandööriitten ja TV-myyjiin tarjoomiset. ¶
Aika koska digitaalinen maaverkko avathaan ja milloin analoogiset TV-lähätykset topathaan ¶
Muut asumapaikan leverandöörit, katto asumapaikan telefuunikataloogista ¶
1.0 Luontopohja ¶
Rautusvuoma oon Finmarkun tunturin pohjainen haara, ja se oon monela tavala Finmarkku miniatyyrissä. Kansalistarhaasta löyttyy karrui kaisoi, laatasmaita, koivumettii ja mailman pohjoissiin pötäjämettä. Biotooppi täälä oon monenlainen, ja sen tähen löyttyy monnii erilaissii kasvui, linttui ja eläviitä. ¶
Geologii oon oppi maapallon ylösrakenuksesta ja histuuriista. Kontinentit ja meret oon syntynheet ja jaukkunheet, ja uuet maa- ja merialat oon tulheet. Rautusvuoman maisemanhaamut oon geoloogisten tapattumiin resyltaatti, joka mennee monta sattaa miljuunaa vuotta takaisin ja joka tapattuu vielä tääpänäki. ¶
Rautusvuoman kliima oon vaihetellu kovasti viimi 900 tuhanen vuoen aikana – kevveesti sanottunna. Pienet ja isot jäätiköt oon tulheet ja menheet. Samala tavala oon merentasa vaihetellu 100-150 meetterillä, ko jäätiköt oon syntynheet ja sulanheet. Viimi jääkauen jälkhiin nuoin 11 tuhatta vuotta aikkaa Rautusjoki oon kaivanu ittensä alas löysämasshoin. Tällä tavala se oon ollu myötä haamustamassa Rautusvuoman niin ko met tunnema sen tääpänä. ¶
Terrassimaisema Rautusvuomassa ¶
Rautusvuoman kaisat oon rästit isosta vaararaiosta joka syntyi nuoin 400-500 miljuunaa vuotta aikkaa. Sillä oon paljon yhtheistä tääpälisen Himalaya-vaararaion kans. Vaararaito syntyi ko kaksi kontinentaaliplaattaa tölmäs toinen toista vasten. Norjassa kaledonilaisen vaararaion rästit löyythään Rogalandista kiini Finmarkkhuun saakka. ¶
1.2 Botanikki ¶
Kaikki kasvut tarvithaan näkköö, lämmintä, vettä ja ravinttoo, mutta ei jammisti yhtä paljon siitä kaikesta. Jokku kasvut tarvithaan tyhä vähäsen vettä, ja toiset kasuthaan veessä. Jokku tykäthään paljon auringosta ja lämpimästä, ja toiset kasuthaan kalvheessa. Jokku kasuthaan karruin karisölkkiin päälä mistä lumi lähtee varhain, ja toiset trivastuthaan parhaiten ravintorikkhaissa kursuissa missä lumi jää kauvoin. Pitkin oijii ja runkoissa kasuthaan vaativammat kasvut, jokka pärjäthään huonomin ilman vettä, näkköö ja lämmintä. Rautusvuoman kansalistarhaassa löyttyy muutampi oaasi missä oon rikkhaita kasvusamfynnii, mutta pääassiissa täälä oon pienii ja vaatimattomii kasvui. ¶
Elämänehot oon kovat kasvuile jokka oon kynsilä pitänheet Kaisoista kiini. Tämä ala oon 400-100 meetterii yli merentasan, ja se oon kansalistarhaan issoin osa. Alala oon pääassiissa ravintoköyhää pahtamaata, paljon louhikoita ja kuivii kivi-, kari- ja hietasölkkii. Poröösit hieta- ja karialat jaksethaan tyhä vähäsen piätellä vettä, ja sen tähen kasvut kuivuthaan helposti. Lisäksi kassuumisaika oon lyhykäinen, ja tyhä kasvut jokka oon sovitelheet ittensä tänne oon jaksanheet asettuut: Tankipiippo (fi) ja karttajäkälä oon kasvut jokka tavalisesti löyythään ylimissä paikoissa vaaranlakkiin likelä. Alempanna vaaramassiivissa variksenmarja, kurjenkanerva (fi) ja sielikkö (fi) piethään karisölkkiistä kovasti kiini. ¶
Suolováravži oon botaanisesti ja geoloogisesti interessantinen lakso kansalistarhaan pohjaisessa osassa. Tällä alala löyämä jonku verran kiiltorahtukivvee, joka maattuu joksiki helposti, ja joka pittää sisälä monet mineraalit. Siksi se laittaa kassumispohjan rikkhaamale floorale ko se, mitä löyttyy ympäriltä, ja lakson lumiuomiissa löyttyy muun myötä pikkuleinikki (fi), iturikko (fi), lumijäkkärä (fi) ja lumileinikki (fi), joka oon punaisella listala. Pikkusen kosteemissa paikoissa kasuthaan usseempii paivusorttii, raassii, peuranvirnaa (fi) ja sudenmarjaa (fi), joka oon vähäsen myrkylinen. Kuivissa ja lämpimämmissä paikoissa lakson laioila löyttyy lapinvuokko (fi), pohjankallioinen (fi), villiruottukka ja kataja, jokka vaaithaan kalkkii. ¶
Raasi ¶
Rautusvuoman kansalistarhaan issoimet jänkkäalat löyttyy aloila Nuorttat Bastinjavrin ympäriltä. Nämät jänkät oon osittain matalat köyhäjänkät missä kassuu aapasaraa (fi) ja luhtavillaa (fi), mutta kans jonku verran hilloi. Joissaki paikoissa jänkät menhään kiini järvheen saakka, ja sielä oon alat mistä löyttyy sekä pullosara (fi) ja vesisara (fi). ¶
Luoppal/Lompola-ala oon koko kansalistarhaan interessantissiin paikka, sekä sen botaanikin ja maiseman tähen. Täälä järviin ympäri oon isot tulvimaa-alat missä kassuu monnii kasvui, muun myötä tavaliset jänkkäheinäsortit niin ko kenkäheinä, vesisara (fi) ja pullosara (fi). Tulvimaitten sisälä tulema ensisti aloile missä oon tivhiit pajumettät. Täälä kassuu enniimitten mustapaivuu ja kesäsijapaivuu. Syvemällä oon koivumettää, ja sen välissä kassuu paivuu, leppää, haappaa ja jonku verran pihlajaa. Pikkusen korkkeemalla, ja eriliikaisesti vestapuolela Ganečohkkaa vasten, alkkaa pötäjämettä. ¶
Lompola ¶
Mettärajala löyämä ruuhosorttii niin ko nurmilauhaa (fi), pohjantähkiöö (fi), korkkeeksikassuuvaa lehtotesmaa (fi) ja korpikastikkaa (fi). Koivumettän alavegetasjuuni oon usheen varpumaata missä oon paljon mettäkortheita (fi). Lisäksi löyttyy jonku verran villiruottukkaa Lompola-alala. ¶
Usseemat Lompolan järvet oon joksiki matalat. Sen tähen net oon hyvä kassuumispohja melko rikkhaale vesifloorale. Tavalissiin oon purovita (fi), ruskoärviä (fi), järvisätkin (fi) ja kaitalpalpakko (fi). ¶
Pötäjä triivastuu hyvin paikoissa missä oon paljon aurinkkoo, ja se kassuu ushein aloissa mikkä oon liian kuivat muile puulajile. Rautusvuoman kansalistarhaasta löyttyy rikkhaimat pötäjämettäalat Lompolasta saakka ja pohjaisvästäkäsin kiini Ganečohkkaa vasten. Täälä löyttyy sekä issoi ja vanhoita puita. Vanhiimet oon dateerattu nuoin 500 vuoen vanhaaksi. Pötäjämettä Rautusjoven öystäpuolela mennee Rautuskurkkiin alalta pohjoisheen käsin kiini Suffvárrhiin. Likemäksi jokkee ittää lehtimettä pötäjämettän keskelä. Rautusvuoman maisemasuojelualala löyämä sievät pötäjämettät ylös kohti Matarajärvee, Njallavárrin päälä, ja rikkhaan sekamettän Tiliijärven pohjaispuolela. ¶
1.3 Linnut ja elävät    Monila laijiila oon pohjoissiin elämänala Rautusvuoman pötäjämettässä. Tämä oon pohjoissiin paikka mistä löyttyy orava ja linnunlaijit kuukhainen ja kävynpureksiija. Hyvinä siemenvuosina löyttyy kans pikkukäpylintu (fi) ja isokäpylintu (fi)  pötäjämettässä. ¶
Kuukhainen ¶
Rautusvuomassa oon varhemin ollu pikku isolinnun populasjuuni. Nykyisin sitä löyttyy vain sieltä täältä. ¶
Elka oli tavalinen elävä Rautusvuomassa ja Finmarkussa jo 7000-8000 vuotta aikkaa. Mutta nuoremassa histuurisessa aijassa kiini nuoin vuotheen 1950 saakka oli Finmarkussa tyhä kovin rajalinen elkapopulasjuuni. Rautusvuomassa oli elka jatkuuvasti harvinainen vieras kiini 1960-luvule saakka. Tääpänä oon tavalista nähä nykkiivä elka pötäjämettässä talven aikhaan. Tutkimus näyttää ette iso osa elkoista lähtee Rautusvuomasta ja oon kesälä krannikomuuniissa ja/tahi muuvala Porsangissa. ¶
Lompolassa oon kesälä viljasti linttui. Sakkeissa koivumettissä kuuluu usseestiki peipposen ja pajulintu (fi) lauluu. Likelä jovenranttaa kuuluu ruohokerttusen (fi) lauleleminen. Lompoloissa hauothaan erilaiset ruuhosuorsat ja sukelttaavat suorsat. Lehmäkoskelo ja pikkukoskelo oon kans tavaliset täälä. Kiini 1960-luvule Lompolassa oli kans pari kalakokkoperettä. ¶
Ylemäksi Rautusvuomassa lintuelämä muuttuu. Järvissä alli ja pilkkasiipi (fi) oon pesän päälä, ja joskus muutama laulujoukhaisperet. Karuissa Kaisissa keräkurmitsa (fi) ja kivitasku oon kesälä tavalinen näky. ¶
Rautusvuoman ylipuolela löytyi ennen paljon naaliita, mutta sama niin ko karhuun ja ketun kans se naali näkkyy hirmu harvoin kansalistarhaassa ja sen ympärillä. Ilveskissa ja ahma pruukathaan kanttaat kansalistarhaassa. ¶
2.0 Pötäjämettä ¶
Rautusvuoman pötäjämettä oon hakomettän rästit, joka kulki tänne öystältä käsin nuoin 9000 vuotta aikkaa. Pötäjä oli yhen aijan se puunlaji mitä Finmarkussa oli enniimiitten. Kylmemän kliiman tähen tapattui puunlajinmuutos. Ylimissä Rautusvuoman osissa oli kohta tyhä koivumettä, ko taas pötäjä kynsii rajatthuun alhaan kiini Rautusvuoman suojimassa ja matalimassa osassa. ¶
Rautusvuoman pötäjämettä ¶
Kansalistarhaan pötäjämettä oon myötä luomassa suojaman kliiman, joka oon eläville ja linnuile hyväksi. Elka syöpi paljon pihlajaa ja pötäjää, ja jos oon liian paljon elkkaa talvela, se havoittee mettää isostiki. Nuoriimat puut kärsithään enniimitten tästä, ja siksi tullee hithaasti uuttaa mettää sen vanhaan sijale. ¶
Rautusvuoman pötäjät oon olheet tähelinen resyrsi alan ihmisille. Kannot ja puunhakon jäljet löyythään usseessa paikassa pötäjämettässä, mutta kans aloila missä oon vanhoita ja krouvii pötäjiitä. Näistä rakenethiin venheitä ja salvothiin huonheita mitä sitte myythiin. Tervaspuita kovothiin ja poltethiin tervahauoissa. Nämät hauat näjemä nyt niin ko hautamat maassa. ¶
Tervahauta Rautusvuomassa ¶
3.0 Rautusjoki ¶
Rautusjoki oon Rautusvuoman elämänlanka. Monet reisathaan joka vuosi tänne ja freistathaan näppiikö kala Rautusjovessa. Ei kaikki saa kallaa, mutta usseemat löyethään rauhan täälä joven varrela. ¶
Yksin Rautusjoven rannala ¶
Rautusjoki juoksee läpi Pohjais-Rautusvuomanjärven, joka oon Finmarkun tunturin pohjaispuolela. Joven ympärillä oon koivumettää kiini Rautuskurkkiisseen saakka. Kurkkiin alapuolela lissäintyy pötäjän määrää ja joki mukitellee kahen pienen järven läpi: Lompola. Rautusniemessä Rautusjoki juoksee Porsanginvuonhoon. Vesikön ylimissä osissa hauki ja tammukka oon tavalissiimat kalalajit. Alemalla ja ylös kalapaole saakka; Njahkágoržži-kurkkiista, löyämä lohta, meritammukkaa ja ojatammukkaa. ¶
3.1 Jokivenet, tradisjunelli fisku ja tukkityöt ¶
Kiini meän päivhiin saakka oon laitettu jokivenheitä Rautusvuomassa, mutta tääpänä ei kuljeta jovela jokivenheelä. Entishiin aikhoin jokivenettä piethiin fiskhuun ja kuljetuksheen. Jokivenheet jokka kuljethiin Rautusjovela olthiin joksiki lyhykäiset. Rautusjovessa oon monet nivat, ja sielä tarvithaan venheen mitä oon helppo styyrätä. ¶
Jokivenet Rautusjovela ¶
Fisku verkola ja paola oon effektiiviset konstit mitä oon pietty monen saan vuoen aijan Finmarkussa. Rautusjovessa oli lupa onkkiit kiinitetyllä kaluila kiini 1970-luvun keskipuolele saakka. Usseemista joven suvanoitten nimet muistelhaan ette kalapaola oon pitkä tradisjuuni täälä: Reŋkusavvon ja Boađđoreŋku. Molemat suvanon nimet muistelhaan ette täälä se oon ollu tavalista panna ylös patokrenkun ja paon. ¶
Valmistelhaan pattoo ¶
Rautusvuoman tukit kuljetethiin mettästä hevosella tahi uitethiin Rautusjovela. Jovela oon uitettu tukkii niin varhain ko vuona 1886. Tukit nostethiin ranthaan Rautusniemelä ja Nikkariniemelä. Stelletsavvon/Sagstolkulpenin vieressä sahathiin tukit plankuiksi. ¶
Tukkii sahathaan käsin ¶
4.0 Ihmisten jäljet ¶
Porsangivuonon sisäosassa oon rekistreerattu 6 lukaliteettii mikkä näytethään ette ala oli piossa jo vanhempanna kivikautena (10 000-4500 ennen Kr.). Yksi näistä lukaliteetista oon likelä Rautusjoven suuta Peukaniemelä. ¶
Tähän aikhaan ihmiset elethiin nomaadiina. Jo alusta saakka olthiin meri-imuelävän-, kalan-, kilpielävän- ja linnunpyytö ja munan kokkoominen tärkkeet resyrsit. Jää kulki hithaasti sisämaasta pois, ja aika myöen kasuthiin paivu-, koivu- ja pötätjämettät tunturissa. Tämän tähen ihmiset saatethiin ottaat pithoon sisämaan, missä het pyethiin porroo, karhuuta ja elkkaa. ¶
4.1 Asumapaikat ¶
Vanhemasta kivikauesta kiini tähän päivhään saakka löyämä ihmisten jäljet Rautusvuomassa. Joskus varhempanna kivikautena sielä oli fasta asutus, mutta uuemassa aijassa ihmiset oon jutanheet vuoenaijan myöten, ja sen myötä asunheet ja pitänheet alan. Peuranpyytö oon ollu tärkkee. ¶
Elläinhauta peuraa varten ¶
1500-luvulta saakka alethaan saamhaan usseemat kirjaliset kalttiit. Tuntematon kirjailiija, luultavasti pappi Finmarkun rannoilta, kirjoittaa kunka merisaamelaiset oon pitänheet vuononalloi: ¶
”….yhen vuoen aikana merisaamelaiset oon erilaisissa paikoissa. Kesälä het oon vuonoissa ja saarissa missä het pyyethään linttui, kallaa ja kovothaan munnii ja höyhämiitä. Syksylä het oon merirannala missä kassuu mettää. Hyväsääpäivinä het souethaan mertä, mutta huonosääpäivinä het oon mettässä hakkaamassa tukkii venheen rakenuksheen. Lisäksi het pyyethään mertä. Talvela het oon vaaroissa pyytämässä ja onkimassa, ja kevvhäälä het oon taas meren rannala, missä het pyyethään kallaa, pykäthään venheitä ja jahathaan». ¶
Porsangin merisaamelaiset ¶
Tämä oon ylheinen kuvvaus Finmarkun merisaamelaisista, mutta tämä kuvvaus saattaa rohki hyvin passata kans Porsangille. Vanhemat kirjaliset kalttiit muistelhaan ette Porsangissa oli 2 siidaa (Saamelaiskyllää): Pohjais- (tahi öystä) Porsanki ja etelä (tahi vesta) Porsangin saamelaiskylä. Rautusvuoma oon kuulu Etelä-Porsangin siidale. ¶
Rautusvuoman maapruukit mitathiin ensi kerran 1700-luvun keskipuolela. Omistaajila oli kesäsija Rautusjoven suula, ja talvisija laksossa. Valdakin talossa tämä loppui vasta vuona 1952. ¶
Rautusniemi nuoin vuona 1920 ¶
4.2 Suomalaiset siirtolaiset ¶
1700-luvun lopussa ja 1800-luvula siirtyi enämpi ja enämpi väkkee Suomesta Finmarkkhuun. Eriliikaisesti raja-aloilta Suomen ja Ruottin välilä. Nämät asetuthiin usheen sisävuonoin jokilakshoin, merisaamelaisten likelä ja heän keskelä. ¶
Jens A. Friis antoi ulvos vuona 1861 karttaseeriät jokka näytethään Pohjais-Norjan etnisiteetit, asumisstandardit ja kielet. Hän piti symbooliita ette eroittaa hirsihuonheet ja kammit, oliko huonheessa saamen-, kväänin- tahi norjankielissii, ja mikkä kielet huonheen assuujat saatethiin. Sisä-Porsangin karttablaaista näjemä ette oon rekistreerattu 6 huonetta Rautusvuomassa tahi likelä. Kaikki perheet oon saamelaiset ja asuthaan hirsihuonheissa. Yhessä perheessä isäntä saattaa lisäksi kväänin kieltä, ja vähhiinthään yksi ihminen puhhuu norjaa. ¶
Samhaan aikhaan rekistreerathaan ette Lemmijokkee pitkin assuu 15 kvääniperettä. Kaikki perheet saatethaan kans saamen kieltä, mutta tyhä kahessa perheessä puhhuu vähhiinthään yksi ihminen norjaa. Rautusvuoma oon ollu tärkkee resyrsiala Rautusniemen väjele ja kvääniile, jokka asetuthiin Lemmijokilakshoon. ¶
5.0 Luonon korju ¶
Kiini uuemphaan aikhaan luonon korju oon ollu tärkkein elämänkeino Finmarkun assuujille. Muutamille elämänkeinoile, niin ko maapruuki, poronhoito ja fisku, Finmarkun luononresyrsit oon jatkuuvasti täheliset. ¶
5.1 Peuranpyyöstä poronhoithoon ¶
Rautusvuomassa löyämä pienii ja issoi pyytörustinkkiita peuraa varten. 1500-1600-luvula alethiin vähän kerta hoitamhaan porroi sen sijhaan ko pyyttäät peuroi. Pohjais-saamelainen poronhoito niin ko met tunnema sen tääpänä – ette porot jutethaan rannikon ja sisämaan välilä – eistyi vähän kerta 1500-1600-luvula sekä meri- ja tunturisaamelaisten kesken. Muutamilla Porsangin merisaamelaisilla oli porotokat jossa oli kiini 700-800 porroo joskus 1600-luvula. Ennen sitä se oli tavalista Finmarkun saamelaisten kesken ette porot kesytethiin ja piethiin aijamisheen, frahtaamhaan tavaraa ja ko villithiin peuroi pyyön aikana. ¶
Poro ja ahkii ¶
Tääpänä Rautusvuoman kansalistarhaassa oon nelje poronhoion siidaa: Njeaiddán-, Skaideduottar-, Vuorji- ja Láhtin siida. Siida oon yksi roikka poronomistaajiita kekkä hoitethaan porroi yhtheistyössä vissiilä aloila. Yhtheistä kaikile siidoile oon ette kansalistarhaan alat oon tärkkeet kevät-, kesä- ja syksylaitumet. ¶
Láhtin siidan koko kesälaiun oon kansalistarhaassa. Tämän siidan kesäsija oon kans kansalistarhaassa, nuoin 35 km likkiimästä tiestä pois. Sen tähen neuvot ja ihmiset frahathaan ATVla pälvimaala hyväksytyilä lattuila. ¶
Vaikka toisila siidoila ei ole kesäsijjaa kansalistarhaassa, löytty kans paimenhyttii, poroaittoi ja lattuita poronhoittoo varten. ¶
Rautusvuoman ylin osa oon hirmu tärkkee jutoala, sekä kevvhäälä ja syksylä ko jutethaan poroila. ¶
Poro kesälaitumella Rautusvuomassa ¶
5.2 Jahti ja pyytö Rautusvuomassa ¶
Peuranpyyön rustingit Rautusvuomassa muistelhaan monen tuhanenvuotinen histuuriin jahista ja pyyöstä tällä alala. Se oli tavalista jahata ja pyyttäät peuraa isoissa osissa Finmarkkuu kiini 1600-luvule. ¶
Meilä oon tyhä vähän kirjalissii kalttiita jokka muistelhaan pyyöstä Rautusvuomassa entishiin aikhoin. Met tieämä ette se oon ollu joukon tavalista pyyttäät ja jahata riekkoo ja naalii monessa sukupolvessa täälä vuomassa. Jääkärit Alattiosta ja Sisä-Finmarkusta pois oon käynheet Rautusvuoman päälipuolela, ja alempanna vuomaa oon käynheet riekonpyttääjät Rautusvuomasta ja krannikylistä, ja lisäksi Lemmijovenlaksosta. ¶
Riekonpyytö Rautusvuomassa ¶
Koko Rautusvuomassa löyttyy jahtikammiin sijat ja kans kammit jokka oon vielä piossa. Ihmiset alethiin pyyttäät riekkoi ansala lumisään jälkhiin, ja het pyyethiin riekkoi kiini marsi-aprillikuuhun saakka. Tääpänä pyyethään harvoin ansala Rautusvuomassa, mutta tänne tullee vieläki jääkärit jokka pyyethään riekkoi kiväärillä. ¶
Rautusvuomassa oon ollu elkanjahti 1960-luvulta saakka. ¶
5.3 Maapruuki ja ulkoniityt ¶
Rautusvuoman varhaissiiman maapruukin pohja oli pintaviljely, ruuhon- ja jäkälän kokkoominen. Ko väjen räknäthiin vuona 1865, oli viisi maapruukkii Rautusvuomassa. Silloin räknäthiin kans talloin elläimiitä: Lehmänkarjaa (49 kpl.), lamphaita (76 kpl.) ja porroi (70 kpl.). ¶
Maapruukkiin ympärillä kasus tyhä vähän heinää, ja enniin osa heinästä nouethiin ulkoniityiltä. Niittyi löytyi eri puolelta Rautusvuomaa, ja eriliikaisesti Lompolassa oli viljasti heinää. Heinät kuivathiin niitylä ja kuljetethiin asumapaikale talvela hevosela ja reelä. ¶
Heinäniityn lisäksi leikathiin Lompolassa kans paljon kenkäheinii. Kenkäheinää piethiin vuotakengissä, kallokhaissa ja vantthuissa. Tämä oli ennen kaikkee omhaan pithoon, mutta se myythiin kans jonku verran kenkäheinää Rautusvuomasta. ¶
Lompolan ulkoniityt ¶
Rautusvuoman alapuoli oli laiun lehmäkarjale ja pikkukarjale. Petoelläimiitten tähen paimenethiin pikkukarjaa kesälä. Maapruukiissa paimenethiin karjaa vuorola. Olema saanheet tiettäät ette joskus sovithiin porosaamelaisten kans ette jos het paimenethaan lamphaita, niin het saahaan lypsäät niitä. ¶
5.4 Kokkoominen ¶
Ko puhuma jäkälästä, puhuma usheen poronruvasta. Varhemin oli jäkälä osa elläimiitten talviruvasta isoissa osissa Finmarkkuu. ¶
Rautusvuomassa kovothiin jäkälää kiini 1960-luvun alkhuun saakka. Erilaisila perheilä oli kullaki omat jäkäläsarkat. Jäkälän kovothiin ja laothiin läjiksi. Lopuksi panthiin oksan jäkäläläjän läpi. Oksa toimi krippana ko jäätynheet jäkäläläjät kovothiin ja kannethiin alas. ¶
Sitte lisäthiin jäkälän hauetpathaan (iso rautapata) ko teput, staarat, kalanpäät, kalansuomut ja luut olthiin keitetty. Ko jäkälän oli valmhiiksi «sulattu» hauetpaan ylisyrjässä, annethiin tämän sekoituksen lehmile. ¶
Jäkälää kuljetethaan Rautusvuomasta ¶
Variksenmarja oli tärkkee talviruoka, ja sitä kovothiin paljon. Marjat sekhaanuthiin vaikka poronmaion kans. Tämän sekoituksen panthiin poronvatthoin ja henkathiin ylös, ja piethiin sitte talvela. Vattat, jossa oli variksenmarjamaittoo, saatethiin kuosuttaat jääpalaisina tahi paassa lämmitettyinä. ¶
Täälä kovothiin kans paljon hilloi. Sillä ei ollu merkitys tyhä ruokana, mutta hyvinä marjavuosina se oli kans monele tärkkee tienasti. Syyryheinä, variksenmarja ja hilla piethään sisälä paljon C-vitamiinii. Hillan hyvän effektin oon kauvoin tunnettu täälä pohjaisessa: ¶
Yksi ensi lääkkiistä jokka tulthiin Norjhaan, tyskälainen Henrik Høyer, aukasi lääkikontturin Perunassa vuona 1593. Pohjaisnorjalaisilta jokka tulthiin Perunhaan kuivakalan kans hän sai tiettäät ette se saatethiin paranttaat keripukin hilloila. Vuona 1747 mariinilääki James Lind toisti ette sitrysfryktiilä oon sama paranttaava vaikutus. Mutta hilloin ja sitrysfrykttiin merkityksen unhetethiin, ja 1800-luvun lopussa oli sellainen ymmärys ette keripukki oli myrkytys määntynheestä ruvasta. Se toenethiin tietheelisesti vasta vuona 1907 ette se saattaa saaha keripukin jos saapi liian vähän C-vitaminii ruvan kautta. ¶
Hilloi ¶
Raasi oli kans paljon tahottu ruoka varhaiskesälä. ¶
6.0 Kylttyyrimuistot ¶
Rautusvuomassa oon viljasti kylttyyrimuistoi, ja löyöt oon kiini 10 000-vuotiset. Usseemat löyöt kuuluthaan yhtheen saamelaisen asutuksen ja resyrsipion kans. ¶
6.1 Kamminsijat ja teltta-asumapaikat ¶
Sannaa huonheensija arkeoloogisessa yhtheyessä piethään siinä missä se saattaa löyttäät jälkkii tahi nähä rakenuksen rästit.  Kamminsija näkkyy maassa vaikka matalanna törmänä tahi runkana. ¶
Tavalisen ymmyräisen turvetkammin panthiin ylös vissin prinsipin jälkhiin. Kammin konstruksjuunin tahi tällingin (usheen koivutangot) panthiin ylös ymmyräisistä tahi ovaalista renkhaasta, ja konstruksjuunin osat nojathiin kaksi kaarii vasten, jokka olthiin kaltossa. Päälipuolen seinile panthiin tuohta ja turvetta. Sitte laothiin turpheen päälitysten. ¶
Yhtheiskammi antoi sijan ihmisille ja elläimille. Yhtheiskammi oli usheen ovaalihaamuinen, ja tavallissiin oli kolmiosainen kammi: Ihmiset ja elläimet olthiin kummatki omala puolela, ja keskiloma oli molempiin ovi. Täälä saattoi kans olla arinan paikka. ¶
Kammi ¶
Eri-ikäiset kamminsijat löyythään pitkin koko laksoo. Lompolasta kiini jovensuuhun saakka oon 7 km, ja sielä oon rekistreerattu 32 kamminsijaa, ja 2 näistä oon yhtheiskammit. Vanhiimat kamminsijat saatethaan olla kiini 1000 vuotta vanhaat. Samala välimatkala oon rekistreerattu 13 kamminsijaa nuoremasta kivikauesta. ¶
Rekistreeratut teltta-asumapaikat saatethaan olla monentyyppiset. Teltta-asumapaikat saatethaan olla laavontyyppinen tahi kammintyyppinen. Poronhoiossa paimenet piethiin usseesti laavon, ja perheet piethiin kammin. Usseesti kammissa oli kolme ossaa erilänsä: Ovi, arina ja köökki. Teltan laiat olthiin istuma- ja nukkumapaikat. Tällaisen oorningin löyämä sekä teltassa ja turvetkammissa – kuitenki entisheen aikhaan. Valkkeesijan tehthiin jammisti kivistä, ja se oli ovaalihaamuinen. ¶
Laavo ¶
Ala-Rautusvuomassa  oon rekistreerattu 29 teltta-asumapaikkaa (sekä laavon- ja kammintyyppinen) ¶
Yhen teltta-asumapaikan vieressä oon nelje rengasta, ja näitten renkhaitten ympärille oon pantu kivvii. Renkhaitten diameetteri oon kiini 1,5 meetterii.  Renkhaitten keskele oon laitettu pikkuisen arinan. Informantit oon muistelheet ette tämä oon ollu lapsiin tieraamapaikka, ja arvelhaan ette sen oon pietty 1900-luvun alussa. ¶
6.2 Hautuumaat ¶
Informantit oon muistelheet ette Kirkogárdderohtussa oon ollu hautuumaita. Täälä oon vielä varhain 1900-luvula nähty 3 puuristii  . Vähän matkan päästä, Jámešroggin likelä, oon näkyny ovaaliita kiviymmyräiset kiini 1950-luvule saakka. Arvelhaan ette viimi mainittu oon hautuumaa ennen Kristuksen syntymää. Molemat paikat oon likelä tietä joka mennee Luobbalin parkkeerauspaikale. ¶
Hautuumaa ¶
6.3 Porohaakit ja poropyytörustingit ¶
Porot kovothiin porohaakhiin/ maitoaithaan vaatimen lypsymäaikana. Rautusvuomassa piethiin porohaakit niin hiljain ko 1950-luvula. ¶
Pyytörustingit peuraa varten oli pääassiissa kuopat jokka kaivethiin sinne missä peura juti. Se saattoi olla ahtaassa paikassa maassa ja kaalamapaikoin likelä. Se oli tavalista pittäät kujjaa jonka oli laitettu risuista. Näitten rustinkkiin lisäksi oli usheen ampumasuojapaikkoi ja laakerikuoppii. Viimi mainitun muurathiin kivestä, ja täälä laakrathiin lihhaa yhen aijan. ¶
Rautusvuoman päälipuolela Rautusjärviin kohala, oon rekistreerattu kolme pyytörustinkkii. Ala-Rautusvuomassa oon rekistreerattu yhen isoman pyytörustingin. ¶
Ampumapaikka poronpyytörustingin vieressä, Rautusvuoma ¶
6.4 Uhri- ja myyttiset paikat ¶
Rautusvuomassa ja ympärillä oon usseemat paikannimet mitä arvelhaan ette net oon muistot saamelaisesta uskonosta ennen Kristuksen syntymää. ¶
Se saattaa olla ette niittypaikala Jogabeana/ Elvehund Rautusjovela oon tehty uhrimarituaalit kalalykkyy varten. ¶
Vestapuolela Máđirjávrii oon Gárenašgurra. Sana Gárenaš saattaa meinata kori jonka oon tehty tuohesta.  Entis  heen aikhaan ko uhrithiin se oli tavalista ette hauathiin elläinuhrin luunrästit tuohikorhiin. Gárenašgurrala oon pyytörustinki peuraa varten, ja sen tähen arvelhaan ette täälä oon uhrittu peuroi. ¶
Se saattaa olla ette Bátnálasháldin vaaran oon nähty pyhänä vaarana missä suojelushenget olthiin. Kohta Bátnalasháldin pohjaisvestan puolela löyttyy paikannimi Varračuojluohkká, ja arvelhaan ette nimi oikkeestansa oon Varračuovjjeluohkká, joka meinaa Verivattanluokka. Joskus oli tavalista uhriit vertä, ja tässä paikassa oon piian uhrittu vertä Bátnálásháldin hengile. ¶
7.0 Rautusvuoman kansalistaras ¶
Rautusvuoman kansalistarhaan perustethiin vuona 1970, ja sen laajenethiin vuona 2002. Laajenemisen jälkhiin kansalistaras oon 747 kvadraattikilomeetterin suurukainen. ¶
Rautusjoki juoksee auttiin ja kaunhiin maiseman läpi, missä oon paljon Finmarkun tyyppilissii maisemanhaamui ja luonontyyppii. Karakteristinen vaararaito Kaisat noussee Finmarkun maiseman yli, joka oon muutoin loiva. ¶
Rautusvuoman kansalistarhaassa löyttyy yksi mailman pohjaissiimista pötäjämettistä, joka oon koskemattoman vesikön vieressä. Sielä oon mahtaavat geoloogiset haamut. Rautusvuoma oon kans pohjaissiin elämäala usseemiille elävä- ja lintulajile. ¶
Kansalistaras oon Porsangin ja Valasnuoran komuuniissa Tromssan ja Finmarkun fylkissä. ¶
Pötäjämettä Rautusvuomassa ¶
7.1 Kansalistarhaan hallinta ¶
Rautusvuoman kansalistarhaan perustethiin ette säilyttää ison luontoalan maholisiman paljon teknisiltä sekkaintumisilta, ja kans ette turvaa bioloogisen monipuolisuuen – ökosysteemit, lajit ja populasjuunit. ¶
Tähän kuuluu muun myötä ette säilytethään osan mailman pohjaissiimasta pötäjämettästä, monipuolisen vesikköluonon ja Kaissoin karakteristisuuen, ja geoloogiset löyöt ja kylttyyrimuistot. ¶
Osa Kaisoista ¶
Klima- og miljødepartementet oon antanu päätösvallan Rautusvuoman kansalistarhaan styyrile ette valvoo kansalistarhaan. ¶
Lisäksi oon yksi kansalistarhaan valvooja, joka oon fylkinmiehen työssä, sekretariaatti styyrii varten. Tämä ihminen oon styyrin alla niissä assiissa, jokka kuuluthaan suojelusalan valvomisheen. Hänen tehthäävä oon pittäät hyvvää kontaktii paikalisen miljöön kans, ja hän pittää tuntteet tämän hyvin. ¶
Valvooja kattoo kans ette valvominen tapattuu internasjunaalisten velvolisuuksiin, nasjunaalisten suuntalinjoin, luononmonipuolisuuslain ja alan suojelumääräyksen jälkhiin. ¶
Rautusvuoman kansalistarhaassa oon alat missä saattaa mennä kävelymukale ja hihata. Muutamat polut oon merkitty, ja se löyythään aukinaiset hytät ja kammit mitä saatat pittäät. Täälä saatethaan onkkiit monessa paikkaa, sekä Rautusjovessa ja järvissä ympärillä. Kansalistarhaassa saatethaan kans pyyttäät pikkueläviitä. ¶
Monet mukkamahollisuuet ¶
8.1 Yyöttymismahollisuuet ¶
Kansalistarhaassa saatat panna ylös teltan ja yöttyyt missä hyvänsä. Mutta se oon omat reekelit jokka jälläthään orgaaniseeratut ja kommersiellit mukat. Rautusvuoman kansalistarhaan styyri omistaa kolme enkkelii yöttymispaikkaa, ja kaksi näistä löyttyy merkittyy polkkuu pitkin Rautusniemen ja Okselvin välissä kansalistarhaassa. ¶
Ivar-stua oon alkuperäisesti telegraafintupa minkä restaureerathiin vuona 2012. Hytässä saatethaan laittaat ruokkaa ja siinä oon uuni. Ivar-stuasta oon nuoin 7 km toisheen kämpphään: Turvetkammi minkä pykäthiin vuona 2018. Kammi oon vaatimaton ja siinä oon puu-uuni missä saatethaan laittaat ruokkaa. Molemat yöttymispaikat oon aukinaiset, ja net oon sivvukulkkijoita varten – ei pitemän aijan vierhaile. ¶
Iivarin tupa ¶
Reŋkosavvon/Rørkulpenin vieressä oon hyttä mikä oon aukinainen septemperikuusta kiini maikuuhun saakka. Hyttä oon tyhä 1 km Lompolan parkkeerauspaikalta, ja se oon maisemansuojelusalala. Hytässä saattaa laittaat ruokkaa ja siinä oon kans uuni missä saattaa laittaat valkkeen. ¶
8.2 Ovet Rautusvuomhaan ¶
Helppoin tie Rautusvuoman kansalistarhaasseen mennee Rautusniemen kautta. E6istä mennee yksi karitie kiini Lompolhaan saakka. Tie oon 6 kilomeetterin pitukainen. Pötäjämettässä parkkeerauspaikan vieressä oon grilli- ja linnunkattomapaikka. Täältä oon nuoin 4 km kävelymatka kansalistarhaan rajale saakka. Polun oon merkitty kiini  Rávttošgoržži-kurkkiisseen  saakka. ¶
Merkitty polku Rautusniemen ja Okselvin välissä mennee Rautusjoven pohjaispuolela. Nikkariniemen bommin likeltä oon hyvä alkkaat jos sie tarvittet parkkeerata biilin. Täältä mennee karitie joka viepi sinun kohta kiini kansalistarhaan rajale saakka. Nikkariniemestä kiini Ivarstuhaan saakka oon 18 kilomeetterin kävelymatka. 7 kilomeetterin jälkhiin tulet kammile Leaktojohkan likelä. Viiminen matka kiini Okselvhiin saakka E6in vieressä oon 13 kilomeetterin pitukainen. ¶
Skuanvaarasta oon polku/ajojälki yli tunturin kiini Alattion komuunhiin saakka. Ko sie menet tätä polkkuu pitkin, se oon 19 kilomeetterin matka Skuanvaarasta kiini  Leavnnjašjávrhiin saakka  . Kansalistarhaan raja oon  Váddásgáissan likelä. ¶
Váddásgáissa. ¶
Alattiosta menhään usseita polkkui Rautusvuomhaan. Joatkan tunturitupa saattaa olla hyvä paikka mistä alkkaat. Täältä oon nuoin 22 km kansalistarhaan rajale saakka Pohjais-Rautusvuomanjärven vieressä. ¶
Lemmijoven likelä löyämä lyhykäissiimän tien vaara-alale: Kaisat. Viisi kilomeetterii eteläpuolela Lemmijokkee, matkala Karhunkostheele, se käypi laihiin parkkeerata  Pahanmukan likelä. Täältä mennee 4 kilomeetterin polku ylös pystöö vaarapaikkaa kiini Stuorra Vuođđojávrhiin. Järveltä se oon nuoin 2,5 kilomeetterin matka kansalistarhaan rajale, mikä oon Oppardatjohkan likelä. ¶
8.3  Mukkalattuut ¶
Lompolan parkkeerauspaikalta mennee usseempi merkattu mukkalattuu. Lyhykäissiin lattuu, joka oon nuoin 1 kilomeetterin pitukainen, mennee Rautusjovele Reŋkosavvonin/Rørkulpenin likelä. ¶
Vähän pitempi merkattu lattuu mennee mainitulta parkkeerauspaikalta Rávttošgoržži-kurkkiisseen saakka. Tämä mukka oon nuoin 5 kilomeetterin pitukainen. Tästä lattuusta mennee merkitty mukkalattuu kiini Bi  ŋ  alvárrin lajele saakka. Sieltä oon sievä näkymä Rautusvuoman alapuolele. ¶
Rávttošgoržži-kurkkii ¶
DNT oon laittanu merkityn mukkapolun kansalistarhaan läpi joka jatkuu kiini Nordkapphiin saakka. ¶
Rautusvuoman kansalistarhaassa oon monta tärkkeetä ja heikossii lintu- ja elävä-elämän biotooppiita. Tämä oon tärkkee ko kulkkee alala. Eriliikaisesti aprillikuun ja jyynikuun välilä häyttyy kulkkeet siivosti ja passata pääle ette sie et häiritte porroi jokka oon kantamassa ja linttui jokka hauothaan. ¶
8.4 Sporttionkiminen Rautusjovessa ja Rautusvuomassa ¶
Rautusjoki oon populääri sporttionkiijalle. Osa jovessa missä lohi kulkkee oon 27 km. Lohen, merirauun ja ojatammukan lisäksi löyttyy kans hauki Lompolassa. Lohen kulkemaosan päälipuolelta löyttyy jonku verran ojatammukkaa, ja lisäksi kans pienet haukipopulasjuunit. ¶
Lohi ¶
Lohenpyyön aika oon juunikuusta kiini aukustikuun lopphuun saakka. Saalhiitten määrä vaihetellee vuoesta toisheen 1-5 tuhan kilon välilä. Meritammukoita oon joksiki pieni määrä, ja joka vuosi pyyethään 80-150 meritammukkaa. Meritammukan populasjuunila oon ollu negatiivinen eistys 2000-luvula, ja sen tähen sen oon periuudissa ollu rahoitettu. Fiskun reguleerathaan kalupion, pyyetyn määrän myötä ja sen myötä kunka isot kalat oon. ¶
Jos jättää pois Rautusniemen asumapaikat jovensuussa ja muutamat hytät jokkee pitkin kiini Lompolhaan saakka, niin se ei ole teknissii sekkaintumissii Rautusjovessa. Monet sporttionkkiijat tykäthään tästä ja tulhaan onkimhaan jovessa joka vuosi. ¶
Jovessa oon monet hyvät suvanot missä passaa hyvin onkkiit sluukan ja höyhenongen kans. Keskimääräinen lohi tässä jovessa oon 4-5 killoo. Joka vuosi otethaan muutaman lohen 15-20 kilon välilä. ¶
Lohen kulkemaosan päälipuolela saattaa hyvinki saaha ojatammukkaa, usheen 2-5 hg suurukoista kallaa. Joven kummanki puolen järvissä saattaa häärätä sporttionkimista. Tammukka ja rautu oon tavalissiimat kalasortit. ¶
Rautusjovessa oon monet hyvät kaalamapaikat ko oon vähän vettä, hiljaiskesälä. Jyynikuussa oon joukon vaikkee, tahi ei käy olheen laihiin, kaalaat joven poikki. ¶
Kaalaminen Rautusjoven poikki ¶
8.5 Muita ulkoilmaelämän aktiviteettiita ¶
Joka syksy käy jääkäriitä Rautusvuomassa pyytämässä mettäneläviitä niin ko jäniksii, riekkoi ja muita pikkueläviitä. Usseemat näistä jääkäriistä pyyethään riekkoo. Kansalistarhaan pyytöalat oon kaukana tieltä – ja sen tähen jokhaisella jääkärillä oon joksiki paljon tillaa. Täälä pyyethään kans elkkaa. ¶
Rautusvuoman alhaisemissa osissa, maisemansuojelualala, oon hyvät sieni- ja marjapaikat. Hilla-aikana käy paljon ihmissii hillajänkissä. Hiljemin syksylä sielä käy paljon ihmissii kokkoomassa puoloi terrassilla Rautusniemen likelä. Se oon joksiki uutta ette ihmiset käyhään pötäjämettässä kokkoomassa sienii, ja se tapattuu usheemin ja usheemin. ¶
Rautusvuomassa oon monenlaista maisemaa mikä soppii kans talviaktiviteethiin. Mukkalattuu Rautusniemen ja Okselvin välissä ei ole merkattu hihtajiille. Kuitenki ihmiset käyhään täälä ushein talvimukala. Sää muuttuu niin fakki läpi talven täälä Rautusvuomassa, ja siksi se oon tähelistä ette otat myötä hyvät mukkakamppheet ja ette sinula oon hyvä plaana ko sie käyt talvimukala kansalistarhaassa. ¶
Talvi Rautusvuomassa ¶
8.6 Kekkä käyhään Rautusvuoman kansalistarhaassa? ¶
Kesälä vuona 2018 kansalistarhaan hallinto teki tutkimuksen Rautusvuoman kansalistarhaan kävijöistä kysymäsjeeman avula. Kysymäsjeemat olthiin loovissa paikoissa, missä oon tärkkeimät pääsyt kansalistarhaasseen. Resyltaattiitten yhtheenpanema saattaa lyhenttäät tähän laihiin: ¶
1.2 Botanikk ¶
Kvann ¶
Luoppal/Lompola ¶
Boltit ¶
Lavvu ¶
Váddásgáissa. ¶
Laks ¶
Ajatus ette rauhoittaat Repokosken navetan, tuli silloin ko omistaaja halus ottaat vaarin navetasta ja haki rahhaa niin ette panna sen oorninkhiin. Silloin ko hajethiin rahhaa, niin syyksi sanothiin ette se oon kväänin navetta ja yksi niistä harvoista Porsangin rakenuksista mikkä oon pantu ylös ennen sottaa. ¶
Vähän kerttaa tuli navetta kans osaksi Riikinantikvaarin rauhoitusstrategiista kohi vuotta 2020, ja se oli nasunaalit minoriteetit -teeman sisälä, kväänin/ norjansuomalaisena kulttuurimuistona. Tämän työn tehhään yhtheistyössä Tromssan ja Finmarkun fylkinkomuunin ja Riikinantikvaarin kans. Rauhoitusplaanan mooli oon lisätä rauhoituslistan representatiiviteettii, joka pittää peilata Norjan histooriita ja tääpälistä samfynnii. Se löyttyy tyhä vähäsen rauhoitettui kväänin kulttuurimuistoi, ja usheemat niistä rauhoitetuista muistoista oon Varengissa. ¶
Rauhoitus pittää lisätä tiettoo lakson piosta, tradisuuniista, historiista ja rakenuskonstista. Navetan rauhoitethaan kväänin kulttuurimuistona, mutta se oon kans osa saamelaisesta historiista. Siitä näkkyy minkälaista Lemmijovenlakson varhainen kvääniastus ja ihmisten yhteispeli oon ollu. Paikka ja sen orginalisuus anttaa tiettoo ihmisten elämästä ja työstä 1800-1900-luvula. ¶
Lissäysdokumentti rauhoituksen päätökselle, ette Repokosken navetan talonumero 20/17, rauhoitethaan. Porsangin komuuni – Porsáŋggu gielda – Porsanger kommune, Tromssan ja Finmarkun fylkki. ¶
Lissäysdokumentti kuoraa päätöstä rauhoituksesta kulttuurimuistolain jälkhiin §§15 ja 19.  ¶
Lissäysdokumentti oon kuvadokumentasuuni rakenuksiitten tilasta vuona 2019. ¶
Maa-alan tieot: Repokosken navetta – Revfossnes Revforsnes, talonumero/pitonumero 20/17, Porsanger kommune – Porsáŋgu gielda – Porsangin komuuni ¶
Navetta ja lisärakenus: Rakentamanro. 192814316. [Rakenukset olthiin varhemin rakenettu yhtheen ja net ei ole vielä saanheet erilistä rakentamanumeroo]. ¶
Paikannimi Repokoski tullee kväänin kielestä. Norjankielinen nimi karttavärkin jälkhiin oon Revfossnes. Arvelhaan, ette löyttyy kans ruottinkielinen tavvaamistapa nimestä Repokoski: , joka tullee 1700-luvulta ko kans ruottalaiset veronvaattiijat olthiin alassa. Lakson assuujat piethään vieläki nimmee Revforsnes. ¶
Historikki  ¶
Se arvelhaan ette ensimäiset kväänit asetuthiin asumhaan lakshoon 1700-luvula. Kväänit tulthiin niin suomalaiselta ko ruottalaiselta puolelta Tornionlaksoo. Heän elämänkeinot olthiin pääassiissa fisku ja maanpruuki. Kväänit, mutta kans saamelaiset, oon tradisuunilisesti pitänheet Lemmijokilakson alloi, ja navetthaan kuuluu niin kväänin ko saamelainen histoorii. Laksossa oon puhuttu kväänin kieltä, ja kväänin kielen hyväksythiin omaksi kieleksi vuona 2005. Porsangissa saattaa vielä kuula ette puhuthaan kväänin kieltä. ¶
Issoin osa Pohjais-Tromssan ja Finmarkun rakenuksista hävitethiin toisen mailmansoan lopussa. Olletikki Vesta-Finmarkussa oon tyhä vähäsen rakenuksii ennää jäljelä, ja Repokosken navetta oon yksi niistä mitä ei poltettu. Se saattaa olla ette se säilyi sen tähen ko se oli mettässä piilossa. ¶
Navetta seissoo vanhaan Hevostien varrela, mikä oli tärkkee kulkuväylä Kaarasjokheen. Navetan etelänpuolela oon tienhaara. Ihmiset muistelhaan ette ¶
tie jokkee pitkin kohi Kaarasjokkee oli kesätie, ja tie joka mennee eteläöysthään käsin oli talvitie. Tiet nävythään vieläki, ja niistä saama tärkkeetä tiettoo. ¶
Se sanothaan ette navetan rakenet- hiin 1700-luvula, aikana ko ensimäiset kväänin asuttaajat tulthiin lakshoon ja alethiin triivamhaan maanpruukkii. Sen arveluksen tavusta oon ette navetasta löyethiin tukin mihin oon kirjotettu 1772. Hirren vuosilukkuu ei ole löyetty uuesti. ¶
Mutta se löyttyy kans suulissii tiettoi ette navetan oon rakenettu 1700-luvula. ¶
Dendrokronolooginen dateeraus näyttää ette navetan vanhiiman hirren oon hakattu vuona 1861/62. Dendrokronolooginen dateeraus oon varmiin dateeraus mikä löyttyy, ja se näyttää siltä ette navetan oon rakenettu hiljemin ko ensisti luulthiin. ¶
Repokosken ensimäinen asuttaajan, Gudmand Karlsenin, jälkisuku oon niin kvääniitä ko merisaamelaissii, mutta kans tanskalaissii. Sen tähen kulttuurimuiston siothaan kväänin ja saamelaisheen asutuksheen. ¶
Kiini meän päivhiin saakka navetta oon pietty lammasnavettanna. Navetta seissoo vanhaan hevostien varrela joka mennee Kaarasjokheen. Hevostie oon ollu tärkkee kulkuväylä. ¶
Lisärakenuksen oli ensisti rakenettu yhtheenkuuluvanna navetthaan. Restaureeraamisaikana lisärakenuksen siirethiin pari meetterii pois navetasta, niin ette net oon nyt kaksi erilistä rakenusta. Lisärakenuksen pohjaisseinän oon pantu kiini tuppilauala silloin ko se oli avvoin navetthaan käsin. Rakenus joka oon takana ei kuulu rauhoituksheen. Sen oon pantu ylös vuona 2019. ¶
Navetta ja lisärakenus oon kulttuurimuisto minkä oon pantu yhtheen eri osista, ja se anttaa hyvän dokumentasuunin samfynnista ja kulttuurihistooriista. Navethaan kuuluu kaksi ossaa. Itte navettaosan oon hirsisalvattu ja katon oon täkätty turpheela. ¶
Ko navettaosan oon kestäävästi salvattu hirrestä, niin lisärakenus oon enämen enkkeli konstruksuuni. Siihen kuuluu raamivärkki jonka pääle oon laitettu paaropellii ja makkaavaa latopaneelii ja osittain epäkanttiset nuskalauat. Katon oon täkätty paaropellilä. ¶
Sekä navetan ja lisärakenuksen oon restaureerattu laajasti. Ennen ko sen restaureerathiin, oli kans navettaosan katossa paaropellii. Ensisti siinä oli turvetta, ja renoveeraamisen aikana laitethiin taas turvetkaton takaisin siihen. ¶
Restaureeramistyö oon ollu yhtheistyö näitten välilä: Agnar Johansen (omistaaja), Laila Johansen, Riinakaisa Laitila Porsangin museumista ja Arvid Petterson Porsangin histooriilaakista. Prosektin käsityöläiset oon olheet Arne Graven kuka restaureeras navetan ja Bjarne Jolma kuka restaureeras lisärakenuksen.  ¶
Ko alethiin hakkeet kuurttoo navetthaan, niin arvelthiin ette sen panthiin pysthöön vuona 1772. Arveluksen tavustanna oon vuosiluku jonka oon priimustettu yhtheen tukkhiin. Tätä ei ole löyetty uuesti, ja vanhiiman dateerauksen jonka met tunnema tänä päivänä oon tehty dendrokronologisen dateerauksen kautta. Dateeraus näyttää ette vanhiiman hirsitukin oon hakattu vuosina 1861/1862 meän aijanlaskun jälkhiin. ¶
Pohjaisen ja vestapuolen fasaadi Vanhiiman osan, rakenuksen navettaosan, oon tehty salvatusta kassasta, ja siinä oon tyhä yksi loma.  ¶
Turpheela täkätty harjakatto joka leppää halkaistuitten hirssiin päälä. Halkaistuitten hirssiin ja turpheen välhiin oon pantu tuohet.  ¶
Siihen oon pantu uuen oven jonka mallina oon vanhiimat ovet Pohjais-Suomessa, missä vinolautaovet oon olheet tavaliset.  ¶
Alussa navetassa ei ollu laattii, mutta 1960-luvula siihen laitethiin lentohaminaplankkuu. Osan lattiista oon korvattu uusila lentohaminaplankuila, joita oon nouettu muistaki paikoista Porsangissa. ¶
Lentohaminaplankun oon laitettu erilaisista KeskiEuroopan puunsortiista ja piethiin lentohaminan täkäksi toisen mailmansoan aikana. Plankkhuin oon porattu reikkii, niin ette näistä saatettais laittaat plaatan. Reijissä olthiin puupiikarit.  ¶
Lisärakenuksen rakenethiin 1970-luvula. Silloin piethiin sitä materiaalii mikä löytyi. Lisärakenuksessa oon laakrattu kampheita. ¶
Aukkeemassa, joka varhemin oli kiini navetassa pohjaisen puolela, ei ollu seinää. Lisärakenuksen oon sen tähen väliaikaisesti pantu kiini, niin ette se oon suojassa säästä ja tuulesta. Kahessa seinässä ja katossa oon pietty paaropellii. Öystäseinässä oon puuplankkui. Katonharjassa eteläseinän pääyssä oon plaattoi. Oven jonka panthiin paikale restaureeraamisen aikana, otethiin soanjälkheisestä huonheesta Porsangista. ¶
Sisäpuolen eteläja öystäseinä. Yksinkertainen konstruksuuni missä oon multalaattii. Kuva: Porsangin museumi  ¶
Kulttuurimuisto navetan yhtheyessä:   oon toinen kulttuurimuisto mikä kuuluu Repokosken navetan yhtheytheen. Se oon vanhiin kesäja talvitie rannikon ja sisämaan välilä. Tie joka mennee jokkee pitkin Kaarasjokheen, oon kesätie. Se tie joka oon justhiin rakenusten eteläpuolela ja joka mennee öysthäänpäin, oon talvitie. Sitä myöten kuljetethiin tavaroita hevosilla ja kans poroila. Poroila eriliikaisesti talvela Porsangin haminoista Kaarasjokheen ja muihin Sisä-Finmarkun paikkhoin. Se saatethiin olla raito missä olthiin 30-40 hevosta jokka veethiin rekkii jokka painethaan noin 400 kg. Ja hevoset veethiin nämät reet eestä takaisin. Navetta oli hyvä olemassa stasuuninna yön ja kuljetuksen aikana.  ¶
Trygven faari puhui kväänii, tahi suomee, niin ko het sanothiin. Hän oli Yykeästä pois, mutta juuret olthiin Tornionlaksossa. Kotona kvääni ei kuiten ollu arkipäivän kieli. Entiset sukupolvet saatethiin suomee, mutta sitä ei Leipovuonossa ole paljon pietty Trygven elämänaikana. ¶
Annyl  a  oli kvääni kotikielenä. Sekä kvääni, norja ja vähäsen saame. Het ymmärethiin toinen toista eikä ajatelheet mitä kieltä het puhuthiin. Saamen kieltä piethiin vähhiimiitten, ko saamelaiset saatethiin kans norjaa. ¶
Se oli olemassa jotaki mitä käskethiin bensiinistasjuunisuomeksi, eli bensa-asemasuomeksi. Suomalaiset tyristit saatethiin huonosti engelskaa eikä olheen norjaa. Het olthiin iloiset jos joku saattoi auttaat heitä suomeksi. Se ei haittanu jos tuli vähän väärin, ko tyhä ymmärethiin kummoista öljyy heän biilit tarvithaan, kunka pitkä reisu oon Hammerfesthiin saakka eli koska Nordkapin färjä mennee. Tätä kesti 1960-luvulta kiini 2000-luvule saakka. Se oli Trygvele hyötylistä ette hän saattais pittäät sitä vähhää mitä hän saattoi. Hän oppi paljon teknissii sannoi ja fraasiita, ja lisäksi matkan pittuutta ja färjän aikkoi. ¶
Leipovuonon kväänit oon nyt hauttausmaala, mutta jokku kans oon siirtynheet pois. Ennen täälä olthiin monet kvääniperheet, mutta soan jälkhiin lapset piethiin oppiit tyhä norjaa. Suomee ja saamee ei ennää puhuttu, ja niin kielet oon kuolheet pois. Smervuonossa puhuthaan jonku verran saamee, ko porosaamelaisila oon leiri sielä. ¶
Trygve ei usko ette kväänin kielelä oon tulleevaisuutta kylässä, vaikka jokkut ihmiset haluthaan oppiit sitä. Jos halluu ette kieli ellää, ihmiset häyythään pittäät sitä, ja pittää kans olla joku kenen kans saattaa puhhuut. Mutta piian Lemmijoven «kväänin kielen ylösnousu» saattaa auttaat säilyttäät kielen. ¶
Trygve muistelee ette jokkut kolmikieliset saatethiin vaihettaat suomen kielheen ko het haluthiin ette toinen kyläläinen kuka ei saattanu suomee, ei ymmärtäis. Entisen aijan ihmiset ei käynheet paljon kouluu, mutta het kuitenki saatethiin kolme kieltä. ¶
Gro Helene Skanke Raattamaa (s. 1975) ja poika Odin (s. 2005), Lemmijoki ¶
Kylttyyrikoulun opettaaja ja freelance seenikynstnari ¶
Gron faarin äitinkieli oon kvääni (tahi suomi, niin ko faari itte sannoo). Se ei koskhaan ollu mikhään salaisuus. Ämmi ei saattanu kovin hyvin norjaa. Muori oon norjalainen, mutta kans hänelä oon muutamat kväänin maaterivanhimet. ¶
Faarin peret ei käskeny itteensä kvääniksi. Sitä sannaa ei pietty. Itte Gro havaitti sanan nuoin 20 vuotta aikkaa. ¶
Hän ei kuulu paljon kväänii ko hän kasus ylös, enniimitten ko faari puhui muorin kans. Ja ko faari puhui suomalaisten tyristiitten kans. ¶
Hän sai intressin oppiit kielen raavhaana. Silloin hän osti oppimakirjoi ja luki itte. Hänen kylttyyrikoulun työssä hän oon myötä laittamassa oppimateriaalii lastentarhoita varten. Se tullee kans yksi CD ulvos. ¶
Kainun institutin työntekkiijät Pyssyjovessa oon saanheet hänen ymmärtämhään eroituksen suomen ja kväänin kielen välilä. Aijemin hän ei ajatellu tahi tieny sitä. ¶
Kaksi hänen tytärtä oon myötä kielipesäprosjektissa lastentarhaassa, mutta kaksi tiima joka viikko oon liian vähän. ¶
Gron poika Odin (s. 2005) oon oppinu tuntemhaan ommaa kylttyyriarppaa nuoressa ijässä, ja hän halluu pittäät kväänin kieltä ja piian studeerata sitä tulleevaisuuessa. ¶
Heti oon liian hiljain pärjätä kväänin kielen. Vanhaat ihmiset, keilä oon kvääni äitinkielenä, häythään oppiit pois kielen nuoriimiille. Vanhimet, opettaajat ja muut saatethaan tehhä paljon, mutta se oon kans viralinen eesvastaus. ¶
Se pittää tulla studiumitarjous ette ihminen saattaa oppiit kväänii kunnola, niin ette stydentit saatethaan opettaat kväänin kieltä. (Se löyttyy jo samannäköinen tarjous opettaajiile). Tämä oon tarpheelista tehhä jos halluuma ette kväänin kieli löyttyy kans tulleevaisuuessa. ¶
Resyltaatit mikkä oon Ruottin puolela Tornionlaksossa, missä heilä oon vielä oma «Meän raatio», oon ollu inspirasjuuni. Ja se oon kans ollu yksi prosjekti Hawaiissa, missä syntypöräisten kieli oli kuolemassa pois. Mutta ko tehthiin paljon työtä, niin sen pärjäthiin. ¶
Kvääninuori ¶
Elisabeth sai tiettäät ette hän oli kvääni siksi ko ämmi kans oon. Hän oppii kväänin kieltä koulussa. ¶
Hänen muori halus ette Elisabethila piti olla kväänin kieli koulussa. Hän luulee ette hän itte olis kans valinu niin. Hänelä ei ollu kväänin kieltä lastentarhaassa, mutta yksi kuka työteli sielä opetti hänele lukkeet kolmheen ja sannoot ”hyvvää aamuu” kvääniksi. ¶
Nyt hän käy seittemettä klassii ja oon oppinu kväänin kieltä ensimäisestä saakka. Hän sannoo ette saattaa joukon paljon kväänin kieltä, mutta ette hän olis mielelä oppinu enämen histuuriasta. Hän halluu jatkata kväänin kielen kans nuoriinkoulussa jos se käypi laihin. ¶
Se ei ole monta kenelä oon kv  äänin tahi suomen kieli koulussa. Hänen klassissa oon kolme tytärtä. Alimiissa klassiissa oon enämen, yli 20 koululaista. ¶
Hän freistaa puhhuut kväänin kieltä oman ämmin kans, mutta se oon vaikkee ko hän ei saata niin paljon. Se olis hyvä jos olis enämen aktiiviteettii kväänin kielelä. Toinen klassi tuli kylhään hänen klasshiin ja lauloi heile. Elisabeth tykkäs ette se oli soma, vaikka hän ei ymmärtänny kaikkii sannoi. ¶
Hänen veljelä oon kans kväänin kieli koulussa. Muori oon kans interesseerannu oppimhaan kväänin kieltä. ¶
Elisabeth tiettää norjalaistamisesta ja ette se ei ollu lupaa puhhuut kväänin kieltä koulussa. Hän ei tie  đ  ä saattoiko ämmi norjan kieltä ko hän alkoi koulun, mutta ette hän alkoi unheettamhaan kväänin kieltä aijan myöten. Hänelä ei ennää ole niin monta ihmistä kenen kans puhhuut. Äiji ei saata kväänin kieltä. ¶
Elisabeth ei usko ette kväänin kieli kuolee pois. Se ette saama kväänin kielisentterin auttaa sikkaristi. Ko kvääni-/suomiklassi reisas Ivalhoon kylästelemhään toisen klassin tykönä, hän huomas ette ääntäminen tuli paremaksi. Sielä het häy  đ  ythiin itte puhhuut. Se olis pitäny olla enämen semmoissii reissui. ¶
Puutyömies, rakenuskampetkaupan kyndineuvonanttaaja ja komuunipolitikkari ¶
Øivindin äitinkieli oon kvääni, tahi vanhasuomi niin ko het sanothiin Lemmijovenlaksossa.  Molemat vanhiimet olthiin kvääninkieliset.  Hän oon ollu ittepäinen ja pitäny kielestä kiini vaikka monet hänen ikäiset ei tehnheet niin. ¶
Hän halluu ottaat vaarin ja vieä etheenkäsin tieot lakson vanhoista tradisjuuniista. Ko maapruuki ja patopyytö oon poissa, niin kans tärkkeet osat kylttyyristä ja kielestä oon poissa. Hänen äiji oli snikkari ja rakensi venheitä ja huonheita. Käsityö– ja maapruukitradisjuuni oli tähelinen Tornionlaksossa, mistä Øivindin suku oon pois. ¶
Øyvind oon kans ollu interesseeranu ruokatradisjuuniista. Hän savvustaa lihhaa ja kallaa vanhaasseen taphaan.  Ruokatradisjuunit oon kans tärkkeet hänen sisarele. Se oon ollu pitkä prosessi saaha net tieot mikkä heilä oon nyt. ¶
Hän ei ole vieny kieltä etheenkäsin omile lapsile. Se henkkaa visshiin yhessä sen häppeen kans mitä monet tunnethiin ko het ei saattanheet norjaa.  Lapsila ei olis ollu kethään kenen kans puhhuut.  Norjan staatti ei ole tehny mithään ette säilyttäät kväänin kieltä.  Se oon eri laihiin saamen kielen kans. Kielet ei ole samanarvoiset. ¶
Kvääninkieliset häythään tehhä paljon itte lastentarhoin ja kouluin lisäksi jos oon meininki säilyttäät kielen.  Entisheen aikhaan kvääninkieliset koululaiset ei saanheet jatkuuvaa appuu koulussa. ¶
Øyvind työtelee rakenuskampetfirmassa missä käyhään usseesti trailerinajajat Tallinasta ja Latviasta.  Heän kans Øyvind saattaa puhhuut hänen äitinkieltä, ja het ymmärethään hänen.  Suomi-kvääni oon rikas kieli, ja sillä oon dialektiita usseissa maissa. Hänelä oon ystäviitä Suomessa ja Ruottissa kenen kans hän saattaa puhhuut ommaa kieltä. ¶
Porsangin komuuni nostaa ittensä framile kolmikielisennä komuuninna, ja sen tähen olis kans saattanu pittäät resyrsiita ette säilyttäät kväänin kieltä, esimerkiksi lastentarhoin kautta.  Koulut oltais kans pitänheet olla enämen m   yötä.  Tärkein oon kuitenki ette kväänin kieltä puhuthaan joka päivä ihmisten kotona.  Eikä se ole liian hiljain. ¶
VAPPUS oon applikasjuuni digitaalisille opastuksile museumin näyttelyissä. VAPPUS meinaa opastaajaa tahi opasmiestä saameksi. Tämä tullee sanasta “ oahpis ” joka tarkoittaa ”opastaaja, joku joka tiettää.” VAPPUS tullee siitä aijasta joka oli ennen motoriseerattui kulkuneuvoi, ko porroi ja hevossii olthiin pietty frahthiin.  ¶
Jan Daleng, Hestaniemi Pyssyjoven ulkopuolela/Pyssyjoki (s. 1948) ¶
Pensjuneerattu siviili-ingeniööri ¶
Janin faari työteli kaupassa, muori ja ämmi olthiin kottoo lasten kans. Vanhiimet puhuthiin kväänin kieltä. Faari tuli Korpivuonosta   missä oli paljon kväänii. Hän oli kolmikielinen. Pyssyjoki ja sen likheiset asumapaikat olthiin ennen enämen kvääninkieliset. Se oli yksi kylistä mihin kväänit jääthiin asumhaan ensiksi (ympäri 1760-70). Hyvät maapruukialat, jahti- eli pyytöalat ja meri veti hei  tä sinne. ¶
So  đ  an jälkhiin moni reisas pois kylästä niin ette het saathiin koulutuksen ja työn. Jan oon asunu Trondheimissa ja Oslossa, missä ei ollu kethään kenen kans puhhuut kväänin kieltä. Mutta ko hän käy Pyssyjovessa hän pittää kväänin kielen. ¶
Hän oppi kelppaavan hyvin norjaa kans, niin kottoo ko koulussa. Ko opettaaja oikaisi hänen norjaa, ei se ollut hänele olheen soma. Moni heistä jokka reisathiin Etelhään menetethiin kväänin kielen. Ko het tulthiin takaisin het haluthiin puhhuut tyhä norjaa. Mutta muutamat alkkaava kans pitämhään kielen. ¶
Jan oon freistanu puhhuut kväänin kieltä nuoreman pojan kans, kuka kans oon menny kväänin kielen kyrsile. Mutta siitä ei tullu paljon  . ¶
Norjalaistamisaijan jälkhiin alethiin tekemhään sen työn jonka avula revitaliseerata kväänin kieltä, ja so  đ  an jälkhiin siitä alethiin saa  đa  resyltaattii. Etelässä ja Suomessa ei ollu tunnettu ette Norjassa puhuthaan kieltä mikä muistuttaa suomee. ¶
Janin mielestä se oon hyvä ette opetethaan kväänin kieltä lastentarhoissa, mutta kieltä häyttyy kans pittäät elläävässä miljöössä joka päivä, niin ette se tullee luonoliseksi. Muutoin siitä tullee tyhä museaalinen kieli niile kekkä oon vasiten intresseeranheet siihen. Hän oli ennen pessimistinen tulleevaisuu  đesta. Nuorimat kekk  ä pittäävä kieltä oon kuu  đ  enkymmenen-ijässä. Lestadiolaisuus säilytti kielen vähän, mutta se ei seiso niin vahvana ko ennen. ¶
Jan järjestää paljon praktissii prosjektii, niin ko haasityö kouluklassiile. Meininki oon herättäät kvääninkieliset sanat elhoon ja näyttää vanhaata elämäntappaa. Uu  đen aijan m  yötä hävvii monta sannaa mikkä ennen olthiin pi  đ  ossa joka päivä. Hän oon pitäny ommii varroi siihen ette luo  đa siljon miss  ä oon nausti ja kajat. ¶
Nämät «kielimuorit» oon myötä kolmessa erilaisessa lastentarhaassa missä lapset kahen vuoen ijästä saahaan oppiit kväänii yhen kerran viikossa. Yhen kerran kuukauessa tulhaan sitte kaikki lapset yhtheen Marjapounun lastentarhaasseen. Alussa oli kuusi lasta myötä, nyt niitä oon 26. ¶
Kvääni ei ole kaikile kieliesikuvile äitinkieli. ¶
Kväänin kieli oli Livile salainen kieli. Hänen vanhiimet saathiin rangaistuksen jos het puhuthiin kväänii koulussa. Ko hänestä tuli raavas, hän oli kohta unheettannu kväänin kielen, mutta kieli tuli takaisin ko hän kuuli ette hänen mies ja krannit puhuthiin sitä. «Ei se kieli paina» - kieli ei ole raskas kanttaat. ¶
Astridin muori oli Sarvisvuonosta pois. Hän puhui saamee eikä oppinu kväänii ennen ko hän siirtyi Sokkuvuonhoon. Astridin vanhiimet puhuthiin saamee ko Astridin ei pitäny ymmärttäät, mutta hän oppi kuitenki ymmärtämhään sen, mutta ei puhumhaan. Heän kotikieli oli kvääni. Sitä puhuthiin koko kylässä. ¶
Svanhildin muori ei halunu oppiit pois kväänii lapsile ko hänen generasjuuni ei saattanu norjaa, ja se tuli heile vaivaksi ko het alethiin koulun. Sen tähen hän halus ette lapset opithaan tyhä norjaa, mutta Svanhild kuitenki oppi kväänii ämmiltä ja äijiltä. ¶
Sonja oon ollu kolmikielinen lapsuuesta saakka. Häntä ei ollu kieletty koulussa puhhuut kväänii tahi saamee. Hän puhui saamee Skuanvaaran lapsiin kans, ja norjaa Lemmijoven lapsiin kans. Hänen kotikieli oli kvääni. ¶
Ko «kielimuoriilta» kysythiin, haluthiinko het olla myötä ja oppiit pois kväänii lastentarhaan lapsi  le, kaikin vastathiin kyllä. Het saathiin nimeksi ”Kieliesikuvat”. ¶
Lapset opithaan hopusti. Het tykäthään varsin hyvin laulaat. Kans jokkut lasten vanhiimet saathiin intressin kväänin kielestä. Jokkut oon vielä oppinheet sitä universiteetissa. ¶
Kieliesikuvat syynestythään ette se oon tärkkee ette heän työn jatkethaan koulussa. ¶
Liv sannoo ette het oon aloittanheet pioneerityön mikä oon osa kväänin kielen ja kylttyyrin «herätyksestä», ja sitä ei saa jaukkuut. ¶
Astrid nostaa framile kunka tärkkee se oon jatkata työtä. Muutamat sukupolvet siinä välissä oon jo kaonheet. ¶
Svanhild oon optimisti kväänin kielen tulleevaisuuen kans, varsin ko nuoret vanhiimet oon tulheet myötä. ¶
Sonja uskoo ette se käypi laihiin elästyttäät kväänin kielen, ko sitähän puhuthaan usseissa eri maissa. ¶
Oversatt til kvensk: Kainun institutti - Kvensk institutt 08.03.2017 ¶
FOTOKAFEA PYSSYJOVESSA ¶
Met tarvittemma sinun appuu! ¶
Porsangin Museumin fotoarkiivin digitaliseerathaan. Met tarvittemma sinun appuu ette saatama identifiseerata ihmissii, jokka oon kuvissa. Piian sie tieđät kekkä het oon. ¶
Met kuttuma sinun fotokafehaan, joka oon Kainun institutissa Pyssyjovessa keskiviikkona 22. marsikuuta klo 18.00-20.00. ¶
Programinjohtaaja oon ensimäinen konsulentti  Roger Albrigtsen. ¶
Tervettulemaa! ¶
Simppeli serveeraus. ¶
RDM – Porsangin museumi: Pressemelding / Kvensk språkdag 26.04.2019 ¶
Oversatt til kvensk av Kainun institutti – Kvensk institutt 25.04.2019 ¶
Pressemellinki 24. aprillikuuta 2019 ¶
Kväänin kielipäivää feirathaan Porsangin museumissa Lemmijovessa perjantaina 26. aprillikuuta ¶
Ruijan Kväänit – Lemmijokilaiset, Porsangin museumi, Porsangin kväänin kielisentteri ja Finmarkun interkomunaalinen arkiivi kuttuthaan feiraamhaan kväänin kielipäivää museumissa Lemmijovessa perjantaina 26. aprillikuuta klo 12-16. Tapattuma oon ilman maksutta ja auki kaikile. ¶
Kväänin kielipäivä oon merkkipäivä 26. aprillikuuta. Tämä oon se daattumi vuona 2005 ko kväänin kielen tunnustethiin omaksi kieleksi Norjassa. ¶
Se oli  Ruijan Kveeniliitto ko ensisti sai ajatuksen ette markeerata kväänin kielipäivää. Het päätethiin möötissä (landsstyremøte) vuona 2015 ette markeerata tätä päivää, niin ette vuosittain oon yksi päivä ko feirathaan kväänin kieltä ja nostethaan kväänin kielen fokuksheen. ¶
Vuuen 2019 aikana perustaa Porsangin komuuni kväänin kielisentterin mikä ainaki aluksi oon samassa lukaalissa ko Porsangin museumi Lemmijovessa. Samala ko markeerathaan kväänin kielipäivää, saatethaan ihmiset opastuut kväänin kielisentterin lukaalhiin ja praattiit prosjektinjohtaaja Riinakaisa Laitilan kans. Museumissa serveeraama kaffii ja kakkoo. Saatat kans olla myötä erilaisissa kieliaktiviteetiissa ja pelata kvääninkielissii pellii. ¶
Kello 14: Gunnhild Engstad Interkomunaalisesta arkiivista presenteeraa vanhoita kvääninkielissii dokumenttiita Ryssämarkan komuunin arkiivista. ¶
Enämen tiettoo saat täältä: ¶
Riinakaisa Laitila ¶
Konservaattori ¶
RDM-Porsangin museumi ¶
Riinakaisa Laitila ¶
yhtä ¶
sama ¶
Hänelä ¶
ittehelä ¶
Kväänipukuinstruktööri ¶
Elsen molemat vanhiimet puhuthiin kväänii kotikielenä. Koulussa puhuthiin norjaa. Hän ei saanu siitä traumoi, mutta hänen veljet kyllä. Het puhuthiin norjaa tyhä koulussa, mutta kans kotona jos joku tuli heile kylhään. Muori oli asunu muuvala, niin ette hän saattoi norjaa. Faari ei puhunu norjaa  sama  hyvin. ¶
Jokkut poijat opithiin saamee tunturisaamelaisilta ko nämät olthiin Pyssyjovessa.  Elselä   ittelä  oon  kaksi kieltä; kvääni ja norja. ¶
Hän oon työtely lastentarhaassa, missä het opithiin pois lapsile kväänii kymmenen vuođen aijan ennen ko lastentarhaan panthiin alas vuona 2015. Hän oon kans ollu kväänin kielen opettaaja. Het laitethiin oppimateriaalit itte ja laulethiin paljon. Agnes Eriksenin kirjoista oon ollu kans paljon hyöttyy. ¶
Nuoret lähđethään usseesti kylästä pois ko het oon valmhiit koulusta, niin ette hän ei tieđä otethaanko het vaarin kväänin kielestä. Mutta het puhuthaan kväänii yhđessä ko het kohđathaan. ¶
Else oon kväänipukuinstruktööri ja hän oon neulonu 29 pukkuu. Hän oli yhđessä kyrsissä myötä Målselvissa vuona 2002, ja sielä hän oppi neulomhaan sekä miehen ja vaimon puvut. Hän ei ole ollu myötä plaanamassa pukkuu. Sen oon muut tehnheet muun myötä vanhoin kuvviin pohjalta. Kväänipuvula ei ole bynaadinstaatysta, ko sitä ei ole neulottu vanhaan mallin jälkhiin, mutta rekonstryeerattu. Siihen oon kans nouđettu inspirasjuunii Suomesta. ¶
Monet haluthaan puvun, vaikka se oon tyyris (45 – 56 tuhatta kruunuu). Hoppee ja stoffi maksethaan paljon. ¶
Else oon ajatellu joukon paljon kielen tulleevaisuuđen pääle. Se oon paljon vanhiimista kiini. Hän kaattuu ette hän ei ole puhunu paljon kväänii omile lapsile. Hänelä oon kaksi lastenlasta jokka asuthaan Lemmijovessa, ja heilä oon kväänin kielen opetusta koulussa. Hän freistaa puhhuut kväänii heiđän kans. Mutta het ei kuule kieltä joka päivä. Se piian auttaa jos kieli saapi korkkeeman staatyksen. ¶
Berntin maaterivanhiimet olthiin suomen sukkuu ja   hän oon pitäny ittensä kvääninä läpi aijjat. Muori puhui suomee, mutta faari ei. Hänen ämminämmi ja äijinäiji tulthiin Korpivuonhoon 1860–luvula ja alethiin tekemhään maakauppaa ja kans muita hommii. Het opithiin norjaa ja passathiin ittensä norjan samfynnhiin. ¶
Korpivuonossa puhuthiin muunlaista suomee ette ko Pyssyjovessa. Berntin vanhiimet sanothiin ette het olthiin suomen sukkuu, ei kväänin. Norjalaistamisen tähen sanala kvääni ei ollu paljon arvoo. ¶
Se ette kväänin kieltä ja kylttyyrii ei ole viralisesti hyväksytty oon syy siihen miksi monet ei halluu puhhuut siitä ette het oon kväänit vielä tääpänäkhään. ¶
Berntin suvula oli maapruuki Rotsunddalenissa. Sielä heilä oli kans kaksi hirsikämppää vuoelta 1837. Bernt otti kontaktin Pohjais-Tromssan museumin kans ette kuula oonko nämät kämpät suojelun väärttit. Museumi vastas ette jos kämpät oltais olheet saamelaiset, niin sitte, mutta ko net oon kväänin rakenukset, niin niitä ei suojela. Talon ja kämpät poltethiin hiljemin kontrolleeratussa paloöövelsissä. Esivallat viethiin sitte läpi vuona 2016 sen mitä tyskäläiset ei jaksanheet vuona 1944. ¶
Bernt nai Kaarasjovessa (kylässä minkä kväänit perustethiin). Hänen lapset ei saanheet maholisuutta oppiit kväänii sielä ko het käythiin saamelaisessa lastentarhaassa ja koulussa. ¶
Ko 2000-luvula vaihetethiin kaikki kaunnimet, niin Korpivuonossa ei pitäny olla norjankielissii tahi kvääninkielissii nimmii. Kielikonsulentti meinas ette kylän saamenkielinen nimi olis päälimäiselä puolela sjiltissä, vaikka Korpivuono oonki kväänikylä. ¶
Ei se ole tyhä saamen kieli joka oon kärsiny norjalaistamisen alla. Kväänin kieli oon vieläki painon alla. Kväänit nähhään maahanmuuttaajiina, ko taas saamelaisila oon alkupöräiskansan staatys. ¶
Bernt ei ole negatiivinen saamelaista kylttyyrii kohthaan, mutta toivoo ette kvääniilä olis samanarvoinen staatys. Jokku saamelaiset aktivistit meinathaan ette heilä oon eriliikainen oikkeus menheesseen, oikkeus mitä kvääniilä ei ole. Hän tykkää ette tämä ei ole oikhein. ¶
Kväänin kielelä oon tulleevaisuus. Tarvithaan valkkeesielui, mutta kans tietoiseksi ja näkkyyväksi tekemistä. ¶
Kvääninuori ¶
Julie sannoo ette hän oon kväänin ja suomalaisen sekoitus. Yksi ämmi tuli Suomesta. Muut isovanhiimet olthiin kväänit. Suomi oon ollu lisäkielenä generasjuuniitten läpitte. ¶
Hänelä oon ollu suomen kieli (eikä kväänin kieltä) koulussa ensimäisestä kymmentheen klasshiin saakka. Sen puhuminen ei hänele oikhein sujju, mutta hän ymmärttää kuitenki helppoi sätninkkiitä. Suomen opetuksessa hän oppi kans joitaki sannoi kvääniksi. ¶
Hänen perheen histuuria oon syy miksi hän valitti justhiin suomen kielen. Faari saattaa joukon paljon suomee, ja kans varhemat generasjuunit oon saattanheet sitä. ¶
Varhemin hän oon laulanu paljon ”Uuet laulut”-konserttiissa siitä saakka ko hän oli kymmenen vuotta vanhaa. Mutta nyt hän ei ole ennää siihen niin ankara. Piian hän alkkaa sen homman taas joskus hiljemin. ¶
Hän ei laske pois sitä mah  đ  olisuutta ette piian se kväänin herätys tullee häneleki tulleevaisuu  đ  essa, ko se oon tullu monele muuleki. ¶
Slåttedal-suku oon kvääni, Julien äijinäiji otti nimen ko hän tuli Porsankhiin. Suomeksi se oon Niittykuru. ¶
Jos haluthaan ette kieli oon elämänkelpoinen, sitä   häy  đ  ythään   pittäät. Hän ei itte puhu kväänin eikä suomen kieltä arkielämässä. Mutta faarin kans hän oon puhunu pikkuisen pari kerttaa. Ko ämmi oli elossa, sitä pi  đ  ethiin enämen. ¶
Hän toivoo ette hän saapi mah  đ  olisuu  đ  en puhhuut enämen kväänin kieltä ko hän tullee vanhemaksi. Se oon positiivinen assii ette kieltä oon alettu pitämhään lastentarhoissa. Koulussa oon kuitenki moni kuka aijan myöten heittää oppimasta. Ko hän kävi kouluu, niin lopuksi ei ollu monta jäljelä niistä kekkä olthiin alkanheet oppiit suomen kieltä koulussa. ¶
Hänen ¶
luok ¶
Lisa Wilhelmsen, s. 1971 Pyssyjovessa, assuu Lemmijovessa ¶
Entinen kyndinauttaaja ¶
Lisan m  uori oli saamenkielinen ja oli Korpivuonosta pois. Faari oli väkkäräläinen ja kvääninkielinen. Het puhuthiin norjaa lapsile. Yksikhään heistä ei oppinu saamee tahi kväänii. Vanhimiitten salainen kieli oli saame. ¶
Lisa oon kuulu kväänii lapsuuesta saakka, sekä kotona ja kylässä. Hän käskee ittensä kvääniksi ja merisaamelaiseksi. Toinen ei lukuta toista pois. ¶
Hänen kahela lapsela oon kväänin kieli koulussa, ja heilä oli se kans lastentarhaassa. Usseemat valithaan kväänin kielen ensimäis  es  tä  klassi  sta  alkkain. ¶
Hän olis kans saattanu valita saamen kielen omile lapsile. Saamelaiset oon saanheet aikhaan paljon hyvvää, ja siitä hän  oon iloinen.  Mutta kväänin kieli ja kylttyyri ei piä kärssiit siitä. Niin ette jos hän häyttyy valita, hän valittee kväänin, ko se tarvittee yhen noston. Sen tähen kväänin kieli ja kylttyyri oon hänele tärkkeemät. Mutta het feirathaan Saamelaiskansan päivää. Se oon hyvä ette saattaa feirata sekä sitä ja Kväänikansan päivää. ¶
Hän ei usko ette kväänin kieli saattaa tulla sama eläväksi kieleksi ko saamen kieli. Mutta kväänin kieli oon tähelinen osa kväänin kylttyyristä, ja emmä saa anttaat sen kuola pois. ¶
Pyssyjovessa saatethaan vielä kuula kväänin kieltä joka päivä kaupassa tahi tapattumissa Kylätalossa. Se oon kaunis, niin ko mysikki. Met hääymä ottaat vaarin kielestä ja anttaat lapsile maholisuuen oppiit sitä. Kainun institutti oon aloittannu mysikkiprusjektin, ja se anttaat ulos CDn missä lastentarhaan- ja lastenkoulun lapset laulethaan ja mysikkarit pelathaan. ¶
Nykyisin ihmiset tykäthään ette kielen ja kylttyyrin revitaliseerinki oon tärkkee. Lisale se oon ollu luonolinen olla kolmikylttyyrinen. Hän olis saattanu valita saamen tahi kväänin kielen uusinorjan sijhaan koulussa, mutta ei tehny sitä, ja se oli tollosti tehty. Tääpänä se oon usseemat jokka nähhään itten  s  ä monikylttyrisinä ko  mitä  silloin ko hän kävi kouluu, ja se oon hyvä. ¶
Oversatt til kvensk: Kainun institutti - Kvensk institutt 05.09.2017 ¶
Kulttuurimuistovajelus Repokoskheen ¶
Porsangin komuuni, Porsangin histoorialaaki ja RDM Porsangin museumi kuttuthaan myötä kulttuurimuistovajeluksele Repokoskheen lauvantaina 9. septemperikuuta kello 15.00-18.00. Tämän järjestethään Kulttuurimuistopäiviin 2017 yhtheyđessä. Tule myötä kulttuurimuistovajeluksele ja kohtaa pytinginvarjelusnikkarin Arne Gravenin joka muistelee restaureerinkityön ympäri ja vastaa kysymykshiin. Simppeli serveeraus. ¶
Pensjuneerattu kokki ja entinen komuuninpolitikkari ¶
Solveig oon taistelu kvääniassiin eđestä. Alussa se ei ollu helppo. Kans täälä Pyssyjovessa heiđän omat ylönkatothiin heitä. Hän kävi yhđessä seminaarissa vuona 1984, ja sielä Solveig sai tiettäät ette kväänit oon olheet täälä kauvoin, ja ette het oon olheet isola alala. ¶
Solveig oon kans ollu politikissa myötä. Sielä hän sai paljon vastatuulta. Partiijäsenet meinathiin ette se kvääniassii se ei ole mithään. Ei se ollu mikhään kväänin kieli, tyhä suomen kieli. Het työtelthiin kans sen eđestä ette Porsanki tulis olemhaan kolmikielinen. ¶
Jos joku halluu käskeet kieltä suomeksi, niin het saatethaan rohki hyvin tehđä sen. Mutta kväänin kieli oon vanhempi ja sillä oon pitempi tradisjuuni ko tämän päivän suomen kielelä. Met emmä piä kuitenkhaan työtelä toinen toista vasthaan. Kylttyyrisesti met jaama monet tradisjuunit. ¶
Ko Solveig asui Koutokeinossa, häntä käskethiin saamelaiseksi, mutta hän sanoi ette hän oon suomalainen. Silloin ei piđetty vielä kväänisannaa. Hän tulkitti suomalaiselle filmiselskaapille joka kävi sielä, ja suomalaiset ymmärethiin häntä hirmu hyvin. Sen jälkhiin ei kukhaan käskeny häntä ennää saamelaiseksi. ¶
Alattion aksjuunin tähđen monet kväänit haluthiin ette heistä tulhaan saamelaiset, ko se tuli niin populääri. Paljon kväänin kylttyyristä jäi vierhaaksi ja väärenethiin, mutta Solveig syynestyy ette met piđämä olla ylppeet meän identiteetistä. ¶
Ko Solveig kävi yhđessä museumissa Jukkasjärvelä, hän löysi paljon neuvoi mitä oli heilä Pyssyjovessa entisheen aikhaan. Sođan jälkhiin kuitenki piđethiin paiskata pois kaikki vanhaat assiit mikkä muistutethiin köyhyyđestä. Ei kielestäkhään passanu ottaat vaarin, ussee  sti  siksi ko vanhiimet ei halunheet ette lapsila olis sama vaikkee ko heilä ittelä oli ollu koulussa. Harvat panthiin vasthaan ko norjalaistethiin ja painathiin alas kväänin kielen ja kylttyyrin. ¶
Solveig toivoo ette kväänin kielelä oon tulleevaisuus, mutta silloin häyđythään pittäät sitä arkipäivässä ja vieđä sitä etheenkäsin lapsile. Alf Nilsen Børskogin kirjat muistelhaan tärkkeen histuuriin, ja niitä piethään käänttäät, meinaa hän. ¶
Antikviteettiinmyyjä ja öölinlaittaaja ¶
Alf Emil käskee itteensä sekä kvääniksi ja merisaamelaiseksi ko faari oon Sokkuvuonosta ja muori Kokelvista pois. ¶
Hän kuuli kväänii lapsuuessa, ko vanhemanpuolen ihmiset puhuthiin sitä. Hänen faari saattaa kans jonkulaista sekoituskieltä, ko hänelä oon ollu bisniskontaktiita Suomessa.  Alf Emil itte ei puhu kväänii eikä saamee. ¶
Hänen poika käy lastentarhaassa, mutta ei kvääniosassa. Se ei käyny laihiin, ko ei itte saata valita lastentarasta. Vanhiimet haluthaan anttaat poijale maholisuuen oppiit niin monnii kielii ko maholista. ¶
Alf Emilin öölifaprikin nimi oon «Juga». Se meinaa «juo!» tahi «maista!» saameksi. Kväänin nimet öölisortthiin tulhaan hiljemin. Hän oon jo saanu muutaman tipsin. ¶
Antikstoressa, jonka osa öölifaprikki oon, kuosutethaan kans ruokkaa.  Het laitethaan kaikki ruvat itte paikalisista raaka-ainheista. Osan raaka-ainheista het laitethaan kans itte, ja osan het vaihetelhaan paikalisesti.  Yksi päälysruvista, mitä het myyhään enniimiitten, oon kväänin mustikkapaiji. ¶
Hän meinaa ette kväänin kieli oon hyvässä eistyksessä nykyisin, mutta se oon kans haavoittuuva. Se oon vaikkee sannoot kuinka se käypi tulleevaisuuessa, ko niin harvat puhuthaan sitä. Se oon tärkkee ette enämen ihmiset opithaan sitä, ja ette löyttyy resyrsi-ihmissii kekkä jaksethaan nostaat framile kväänin kielen assiin. ¶
Alf Emilillä oon ajatuksii kvääni-identiteetista. Kväänit ja merensaamelaiset oon touhunheet monenlaissii assiita, sekä merelä ja maassa. Het piethiin luonon heellmällisyyttä, niin ko het kans tehhään Antikstoressa. Kväänit oon työtelinen kansa millä oon paljon resyrsiitä. Sana kvääni meinaa hänele ihmistä kuka työtelee paljon. Työ oon kvääniin veressä. ¶
VAPPUS oon applikasjuuni digitaalisille opastuksile museumin näyttelyissä. VAPPUS meinaa opastaajaa tahi opasmiestä saameksi. Tämä tullee sanasta   joka tarkoittaa ”opastaaja, joku joka tiettää.” VAPPUS tullee siitä aijasta joka oli ennen motoriseerattui kulkuneuvoi, ko porroi ja hevossii olthiin pietty frahthiin. ¶
reikkää maassa ¶
Terje Aronsen, Pyssyjoki (s. 1947) ¶
Opettaaja, käänttääjä, faakimuistelusten pittääjä, kväänin kielen taisteliija ja ritari. ¶
Kväänisana tullee germaanisesta sanasta joka meinaa  maassa olevaa reikkää  missä usseesti oon vettä. Kvääniin Kainunmeri, eli Kvääninmeri, oon Pohjanlahđela. Het käskethiin ittensä kainulaisiksi. Tämän sanan olis hyvä ottaat taas pithoon. Terje pittää itte sitä. ¶
Vuona 1975 tuli suomen kielestä v  a  alifaaki Pyssyjoven koulussa, ja se oli populääri. Mutta heti havaithiin ette riikinsuomi ei ollu sama ko se kieli mitä puhuthiin Pyssyjovessa. Terje nouti inspirasjuunii Ruottin Tornionlaksosta ko hän halus opettaat kieltä mikä oon likempännä Pyssyjoven kieltä. Hän sai kans ideen ette perustaat kvääniliiton (jonka perustethiin 16.03.1984), museumin ja kielisentterin. Tästä tuli Kainun institutti, kylän voimasentteri. Alussa het ei kohđanheet paljon ymmärystä systeemiltä, Fylkinkomuunilta ja departementilta. ¶
Mutta komunaaliministeri Kjell Borgen, joka oon mettäsuomalainen, ymmärsi ja otti he  iđ  än vasthaan. ¶
Liitto sai nimeksi Ruijan kväänit ja kvääninsiljon rakenethiin. Norjalais-suomalaisliitto antoi heile vastatuulta, ko het haluthiin ette fookus oon suomen yhtheyđen pääl  ä  . ¶
Terje oon saanu usseeman kylttyyripalkinon. Hän sai kans ritariarvon kuninkhaalta, ja Terje tykkää ette kuningas oon ymmärtäväinen ihminen kuka tiettää paljon. ¶
Kväänit ei ole yksimieliset,  olletikki  kielestä. Se tullee siitä ette heilä ei ole nokko tiettoo ja ittetuntemusta. Vanhiim  ilta  vailuthaan  tääpänä  sekä tiettoo ja tahtoo vieđä kielen etheenkäsi  n  . Lisäksi Tromssan universiteetin kväänin kielen ja kylttyyrin opinot markinoihaan liian huonosti, vaikka studentiila oon intressi. ¶
Terjelä saattaa olla vaikkee löyttäät oikkeen kväänin sanan ko hän tulkkaa kirkossa. Se ei tule nokko noppeesti framile, vaikka hän tiettää ette hän saattaa sen.  Ko   Terje  lähti kottoo  ,  oli  hän  15-vuotinen,  eikä  hänen kväänin kieli ollu  sillon vielä  täysin eđistynny. Kirjailiija Alf Nilsen-Børsskog oon ollu iso inspirasjuuni ja eksemppeli siitä ette kväänin kieli toimii hyvin kans kirjoituskielenä. ¶
Muistot kouluaijasta  oon jättänheet Terjheen jäljet. Sillon ei  ihmisellä ei ollu lupa puhhuut äitinkieltä  jos  ei saattanu nokko hyvin norjan kieltä  . ¶
Oversatt til kvensk av Kainun institutti-Kvensk institutt 24.11.2017 ¶
Kainun institutti ¶
Kainun institutti – Kvensk institutt oon kväänin/kainun kielen ja kulttuurin kansalinen sentteri. Institutin moolina oon kehittäät ja dokumenteerata kväänin kieltä ja kulttuurii, jakkaat tiettoo kväänin kielen ja kulttuurin ympäri, ja eistäät kväänin kielen käyttöö samfynnissa. ¶
Institutti oon auki klo 08.30-15.00 ¶
9716 Pyssyjoki/Børselv ¶
Nettilaita:  www.kvenskinstitutt.no ¶
e-posti:  post@kvenskinstitutt.no ¶
Kvensk institutt ¶
Hjemmeside:  www.kvenskinstitutt.no ¶
e-post:  post@kvenskinstitutt.no ¶
Porsangin Museumin toiminta alkoi vuona 1969, ko Porsangin museumi- ja histoorialaaki alkoi kovota tavaroita. Vuona 1994 tehthiin ensimäisen museumiplaanan. Museumin perustethiin paikaliseksi museumiksi Porsangissa vuona 1998, ja Porsangin komuuni omistaa sen. Porsanki oon kolmikulttuurinen ala. Sen tähen Porsangin Museumi esittellee saamelaisten, kvääniin ja norjalaisten kulttuurihistooriaa, ja kans toisen mailmansoan sotahistooriaa. Näyttelyn uuistethiin (lenke) vuona 2016. Kokhoonpanot muistelhaan elämänkeinoin ympäri, niin ko fiskun, maanpruukin, huushollin ja päivälisen elämän ympäri. Museumin näyttely joka   oon Skoganvarren vanhaassa koulupytingissä, muistelee sotahistoorian ympäri Porsangissa ja Finmarkussa. ¶
PORSANGER MUSEUM ¶
Met kuttuma teän myötä laittamhaan viisi jokivenettä vetheen  8. septemperikuuta Lemmijoven Patosuanossa*  ) ¶
RiddoDuottarMuseat - Porsanger Museum (RDM-PM) oon kevhäälä ja kesälä 2018 vieny läpitte prosjektin «Jokivenheet Porsangissa», minkä aikana nämät venheet oon pykätty. Kursin opettaaja oon ollu Jouni Laiti Utsjoesta, Suomesta. Kaikki neljä kursilaista oon Porsangista pois. ¶
Kursi kuuluu dokumentasjuuniprosjekthiin missä freistathaan säilyttäät jokivenheen pykkäämisen ja pitämisen taion. Haluthaan kans säilyttäät tiettoo ja taittoo tulleeville sukupolvile. Prosjektissa oon kans kovottu immateriaalista tiettoo jokivenheen ympäri mitä saattaa muistela etheenkäsin. ¶
Yhtheistyöpartnerit oon olheet Ruijan Kväänit - Pyssyjokilaiset ja Ruijan Kväänit – Lemmijokilaiset ja Porsangin Norjalais-Suomalainen Yhdistys. ¶
*  )   Haje ‘Patosuanto’ tästä: www.norgeskart.no ¶
15:00 Tapattuma alkkaa ¶
- päiväruokkaa myyhään (lohikalavellii ja valkkeeta leippää) ¶
- kafea ¶
- aktiviteettii lapsile ¶
16:00-16:30 Puhheet ja kursitoistusten jakaminen ¶
16:30-17:15 Lemmijoven pelimannit pelathaan ¶
17:15 Jokivenheet laitethaan vetheen, sauvothaan ja souethaan. ¶
(Programin aijat saatethaan kans muuttuut.) ¶
Paikassa oon sija kulkuneuvoile. Sielä oon kans valkkee, ja teltta missä oon pöyttii ja istumapaikkoi. ¶
Tapattuma kuuluu Porsangin kulttuurimuistopäivhiin 2018 (  Kulturminnedagene i Porsanger 2018)  . Sishäänpääsy oon tietenki maksutta   . ¶
Enämen tiettoo:   Porsangin museumi: 950 13 125   riinakaisa@rdm.no ¶
Egil Borch, Pyssyjoki (s. 1958) ¶
Kirkonväärtti, Norjan kvääniin – pyssyjokilaisten johtaaja ¶
Egil oon syntyny Yykeässä missä asui paljon kväänii. Hänen vanhiimet ei puhunheet kväänin kieltä, mutta isovanhiimet saatethiin sitä. Hän kuuli ette ihmiset sanothiin ”hyvvää päivää” ja kysyi mitä se meinasi. Ämmi kattoi alas ja vastas ”Ei, ei”. ¶
Vuona 1978 hänestä tuli pärjääjä helikopterissa ja hän faarri Porsankhiin. Hiljemin hän kävi kouluu Alattiissa ja päätti ette norjantehtäävää varten hän halus kirjoittaat isovanhiimiista ja vanhaasta aijasta. ¶
Hän luki kirjaa Tornionlaaksosta, ja palaset menthiin sijalens. Hän tervetteli isovanhemppii niin ette sanoi ”hyvvää päivää”. Mutta het olthiin häppeissä siksi ko het ei olheet oppinheet sitä hänele ko hän oli lapsi. Egil oli menettäny niin kielen ko kylttyyrin. ¶
Vuona 1996 tuli hänestä kirkonväärtti. Vuo  đ  esta 1998 saakka oon ollu kvääninkieliset jumalanpalvelukset. Aaronin Jussan Tärje (Terje Aronsen) oon tulkinu. Pispa halus kuiten sen sijhaan kuurttoot saamen kieltä ja Egil kokkee ette tällälaila norjalaistaminen tyhä jatkuu. ¶
Ko pispa formaalisesti sai työn Kaarasjovessa 2002, jätti hän sanomatta terveh  đ  yksen kvääniltä. Tämä tunttui niin ko kväänit jätethiin taas ulkopuolele. Sen otethiin kuitenki myötä ko Egil protesteeras. ¶
Kvääniiltä ei kans kysytty ko uuđen kirkko-oorningin piti teh  đ  ä. Tämä näyttää ette Norjan kirkko (Den norske kirke) ei halluu ette kväänit oon myötä sen luonolisena osana. ¶
Ko työtelthiin uskon oppimisen kans ei kvääninkielistä versjuunii aluksi otettu myötä, ko  nelivuotisile piti anttaat ulvos. Sen annethiin ulvos norjaksi ja saameksi. Protestiin ja rahakokkoomisen jälkhiin tuli kuitenki «Minun raamattukirja» to  đ  eksi. ¶
Tämänpäivän pispa Egil Lønmo sen sijhaan oon näyttäny suuren ymmäryksen kväänin kielele ja kvääniitten assiile ja hän oon hyvä myötäpellaaja. ¶
Egil oon ollu johtaajana Pyssyjoven kvääniissä ja styyrinjohtaaja NKF:ssä monta vuotta. Kipparifestivaalin aloitethiin vuona 2008, ja siihen panthiin paljon vapaaehtoista työtä. Siitä oon syntyny tärkkee kylttyyritapattuma missä  saattaa  koh  đatella ja puhhuut kv  äänin kieltä. ¶
Egil meinaa ette kväänin kieli oon isossa vaarassa. Saamen kieli saapi paljon enämen tukkee ja ymmärystä staatilta. ¶
Oversatt til kvensk: Kainun institutti - Kvensk institutt 21.03.2017 ¶
Utstillingsåpning = Näyttelyn aukaiseminen ¶
Saatama soppiit käynin kans silloin ko näyttely muutoin oon kiini ¶
Elvebåten = Jokivenet ¶
Marjapounun lastentarhaan pedagooginen johtaaja ¶
Maija oon jammisti tieny ette hän oon kvääni. Kväänin kieli oon ollu osa hänen elämää lapsuuesta saakka, mutta se oon ollut tyhä raavhaat kekkä puhuthiin sitä. Hänen faarin äitinkieli oon kvääni, ja sekä faarin ja muorin puolela oon pruukattu kväänii. ¶
Maija studeeraa kväänii Tromssan universiteetissa Alattiossa.  Hän oon ollu myötä organiseeramassa kväänin kielipessää lastentarhaan pedagoogisena johtaajanna. Kielipesä oon yhtheistyöprosjekti Kainun institutin ja Porsangin lastentarhoin välilä. Ko sekä perheilä ja lapsila oli hirmu halu jatkata kielen oppimista, niin Maija oli myötä perustamassa Norjan ensimäisen kväänin osan Marjapounun lastentarhaassa jyynikuussa 2018.  Nyt sielä käy 14 lasta.  Lapset saatethaan jo paljon kväänin laului, sannoi ja ilmaisui, ja het ymmärethään paljon. ¶
Kväänin kielen tila oon kuitenki heikko, ko tyhä harvat saatethaan sitä, ja lastentarhaan ulkopuolela lapsila ei ole paljon mahollisuuksii puhhuut kieltä. Lasten vanhiimiitten sukupolvi oon kaottannu kielen. Nyt mooli oon kans se ette vanhiimiile annethaan kväänin kielen kyrsit. ¶
Julius oli yksi kielipesän ensimäissii lapsii. Hän oli kolme vuotta vanhaa ko hän alkoi kielipesässä, ja kuusi vuotta vanhaa ko hän lopetti.  Nyt hän oppii kväänii koulussa. Maija tykkää ette se oon tärkkee vieä etheenkäsin tulleevalle sukupolvele sen kielen minkä hän itte kaotti.  Se oon kullan väärtti nähhä ette Julius ja äiji saatethaan puhhuut kväänii yhessä.  Se anttaa toivoo ette kväänin kielen saatethaan revitaliseerata.  Julius oon kans myötä Kainun institutin lauluprosjektissa, mikä anttaa ulos CDn missä oon kväänin lastenlaulut.  Maija laulaa paljon kvääniksi kotona nuoreman poijan kans. ¶
Nyt se ei ole tyhä kieli minkä viehään etheenkäsin, mutta kans kylttyyrin, niin ko lohen pyyön. Maijan asumapari oon kans kvääni, ja hän pyyttää lohta. Sekä hän ja heän kaksi poikkaa saahaan appuu ja neuvvoo äijiltä. Maija uskoo ette hänen asumapari ja vanhiin poika tulhaan oppimhaan kväänii aijan myöten. ¶
Hän uskoo lujasti ette kväänin kielen saatethaan revitaliseerata, mutta hän pölkkää kans tulleevaisuutta. Tääpänä tyhä harvat vanhiimet saatethaan kielen nokko ette vieä sen etheenkäsin. ¶
Kielenopetus oon saanu hyvvää faarttii lastentarhaassa, koulussa ja kielietukuvviin kautta. Nyt toivothaan ette tämä saattaa jatkuut ja eistyyt, niin ette kaikki tähänastinen työ ei ole ollu turhaa ja tyyhää. ¶
Tullee ¶
Jokikvääni ¶
Kjellin faari oli Rauttiin-Jussan-Aarentti. Hänen suku, Eeron suku, tuli Pellosta. Muori oli Martilan sukkuu Turtolasta. Ko  f  aari oli Kirkoniemessä työssä, hän kohtas Kjellin muorin. ¶
Ko Kirkoniemen pommathiin soassa, peret lähti pakhoon Porsankhiin. Mutta ei se ollu paremp  i  täälä  khään  . Het kuulthiin ette kaikin häythiin pakkoevakueerata. Tunturinkuopphaan pykäthiin kammin, ja het saatethiin pajeta sinne. ¶
Ko tyskäläiset poltethiin huonheet, peret siirtyi kammhiin. Sielä oli yhtheensä 31 kappaletta sinä syksynä. Joulupuolheen peret lähti Valjokhiin.  Seuraa  vanna kevväänä het tulthiin takaisin. Kjellin faari pykkäs ensisti heile väliaikaisen huonheen. Hiljemin hän pykkäs toisen huonheen. ¶
Kjell saattoi tyhä vähän norjaa ko hän meni koulhuun vuona 1953. Hän ei  kuiten  khaan   dumpanu, niin ko monet muut. Het ei ymmärtänheet mitä opettaaja sanoi. Hän oppi norjaa raadiosta ja kaveriilta. Het puhuthiin kväänii kotona kiini 50-luvun lopphuun saakka. Hänen vanhiimet olthiin kolmikieliset, mutta ei het puhunheet norjaa kotona. Entisheen aikhaan ihmiset saatethiin kans saamen kieltä ko piethiin tehhä yhtheistyötä. ¶
Kväänit puhuthaan ommaa kieltä koko Lemmijovenlaksossa. Kjell puhhuu kväänii mielelä ystäviitten kans jokka saatethaan kielen. Jos ihminen ei löyä oikkeeta kväänin sannaa, hän saattaa ennen lainata suomen tahi saamen kielestä, jokka oon sukukielet, paremin ko norjan kielestä. ¶
Kjell luuli ette hän oon viimistä sukupolvee mikä puhhuu kväänii, mutta se oon kuitenki pikku toivo ette kielen saatethaan säilyttäät ko se oon piossa lastentarhaassa. Hän oon kuitenki freistanu pärjätä kielen niin hyvin ko hän saattaa. Kväänit piethään organiseerata paremin niin ko saamelaiset oon tehnheet ette saaha institysjuunit jokka nostethaan kielen framile. ¶
Hänelä oli soma kokemus ko jokku vanheman puolen ämmät kysythiin häneltä, tiettääkö hän mitä oon muurhainen kvääniksi. Hän ei muistanu, mutta het oltais varmhaan kaikin tienheet sen kymmenen vuotta aikkaa. ¶
Pensjuneerattu siviiliagronomi ja lektori ¶
Karin kväänin maaterivanhiimet   tulthiin hiljemän siirtopaaron myötä 1860-vuossiin jälkhiin. Het jääthiin asumhaan Porsankhiin ja Valasnuorhaan, missä asuthiin jo kväänit. Het löy  đ  ethiin ämmän tahi äijän sieltä. ¶
Äijinäiji Adolf Uusitalo Määttä (s.1848) lähti Kuusamosta ko pellot olthiin kasunheet monta vuotta pöräkkäin huonosti  .  Monet läh  đe  thiin Finmarkkhuun puhthaasta hä  đ  ästä. Yksi veli, Erlander, lähti Vesisaarheen, ja toinen Kuolhaan. Adolfin ja Erlanderin oon merkitty ”kvääniinä ja vanhapoikina”. Aijan myöten het naithiin porsankilaisten kväänityttäriitten kans. Adolf jäi asumhaan Köykiniemheen ja Erlander Korpivuonhoon. ¶
Karinin vanhiimet kuttuthiin ommaa kieltä suomeksi. Muori ja muorinmuori puhuthiin kans saamee. Muorinfaari oli Sarvisvuonosta. Kari kuttuu ittensä monikylttyyriseksi ko hänelä oon kans sukujuuret Ruottiissa ja Tyskässä. ¶
Tyhä muutamppii vuosikymmeniitä aikkaa löyttyi se kielirikhaus mikä oon heti unheettumassa. Kotona het puhuthiin kväänin kieltä ko hänen faari oli paikala. Hän puhui usseesti Karin ämmin kans siitä mikä oon oikkee sanaformu. Faarila oli öystädialekti ko taas ämmilä vestadialekti, minkä hän oli saanu omalta muorilta. Salomon Nilsen oli ämmin (s. 1890) opettaaja Smörstadin/Ala-Hanssin koulutuvassa. Hän piti sekä kväänii ja saamee ette auttaat niitä koululaissii kekkä ei saattanheet norjaa. Salomon ei nou  đ  attanu niitä staatin ankariita käskyi ette koulutus piti olla tyhä norjaksi. ¶
Kari oon studeerannu kväänin kieltä, mitä hän olis pitäny oppiit vanhiimiilta, ja hän oon tehny sitä raavhana Tromssassa. Varhemat generasjuunit saatethiin usseesti huonoo norjaa, eikä het halunheet ette lapset saa  đhaan  samat vaivat mitä heilä ittelä oli ollu. Se meinathiin ette kväänin kieli oli vähemän väärtti ja sen tähen anttaa prubleemiita lapsile. ¶
Se oli vaphaus ko hän viimen sai oppiit kväänin kieltä. Se oli niin ko nukkuuva osa hänessä heräs. Hän harjoittaa nyt sitä varten ette saattais ottaat kielen pithoon. Se ei ole helppo ko het kekkä hänen perheessä saatethiin kieltä oon kuolheet jo aikkaa; net kekkä oltais ollu hänele luonoliset puhumakaverit  . K   o kväänimiljöö hänen asumapaikassa vailuu, niin hän oon ottanu avuksi Alf Børsskog-Nilsenin romaanit. Hän oon kans ottanu yhthey  đen  sukulaishiin kekkä asuthaan Kuusamossa ja Ruottiissa. ¶
Kieli kuolee jos kukhaan ei sitä pi  đ  ä. Sen häyttyy teh  đ  ä enämen attraktiiviseksi ette oppiit kväänin kieltä, ja kans ette olla kväänin kielen opettaaja. Jos halluuma ette kieli ellää kans tulleevai  suuđ  essa, häy  đ  ymä opettaat kieltä jo lastentarhaassa. Ja häy  đ  ymä kans nouttaat suomalaiset työntekkiijät kenelä oon tarpheelinen kompetansi, niin ko tieto tornionlaksonsuomesta eli meänkielestä. Hän uskoo ette uu  đet  metodit, niin ko kielikylpy, oon hyvät. Hän oon varovainen optimisti, ko assii koskee kielen revitaliseeramista. ¶
RDM/Jokivenet-kursi ¶
Oversatt til kvensk av Kainun institutti – Kvensk institutt 06.04.2018 ¶
Jokivenet-kursi – Porsangin malliset   jokivenheet ¶
RiddoDuottarMuseat aloittaa jokivenet-kursin 22. maikuuta 2018. Jos asut Kaarasjoven, Kautokeinon tahi Porsangin komuunissa ja halluut oppiit tekemhään jokivenheen, ilmoita ittesti kursile. Net kukka oon saamen- tahi kvääninkieliset ja alle 30-vuotihaat, oon etusijala. Kursi oon saamen-, kväänin- ja suomenkielinen. Kursile pääset maksutta. ¶
Hakufristi: 10. maikuuta. ¶
Kursipaikka: Porsangin museumi Skuanvaara. ¶
Lisätiettoo kursista: Riinakaisa Laitila, tel.: 95013125/  riinakaisa@rdm.no  . ¶
Lähätä hakemuksen tänne: RiddoDuottarMuseat, Posti 143, 9735 Kárášjohka. ¶
Puunat ¶
Kurtin faari oli kvääninkielinen. Sanoma niin ette hän ei tykäny kväänisanasta, ja käski kieltä suomeksi. Ko hän kasus ylös, perheessä puhuthiin enniim  i  tten norjaa, ko muori ei ollu kvääninkielinen. Faarila oli kontaktii Suomheen kauppatoimi  i  n kautta, ja niin hän oppi uussii riikinsuomen sannoi. ¶
Ko kväänit siirythiin Jäämeren rannoile, jovile ja laksoile, hääythiin het oppiit uuet konstit niin ko kalanpyynön. Het olthiin sepät käsityöntekkiijät ja opithiin uussii kielii hopusti. Het piethiin kans tehhä yhtheistyötä saamelaisten kans ette pärjätä. Mitä enämpi het olthiin yhessä, sitä enämpi kieltä het opithiin. Norja oli sitte viiminen kieli mitä het opithiin. ¶
Robertila oon maapruuki, ja hänelä oon kans hevoset. Hän oon kovonu vanhoita hevosneuvoi Lemmijokilaksosta. Vieläki oon jokku vanhukset keilä oon kokemus hevosten kans maapruukissa. Nämät Robert halluu kovota ja saaha heän oppimhaan pois vanhat konstit niin ko niittämisen ja haasimisen. Kurt oon antanu yhen jokivenheen museumile. Sen pykäthiin Sokkuvuonossa, mutta piethiin Lemmijovessa. ¶
Kurtin lapsuuessa piethiin kaikki kolme kieltä, ja ihmiset ymmärethiin toinen toista. Hän pölkkää kväänin kielen tulleevaisuuen eestä. Se näyttää ette norjalaistaminen oon voittanu. Mutta saamen kieli vielä ellää ko sitä opithaan koulussa, ja ko sillä oon muunlainen staatys. ¶
Mutta kylttyyri oon enämpi ko tyhä kieli, ja hän meinaa ette met piämä ottaat vaarin kväänin tradisjuuniista vaikka kieli piian kuolee pois. Robertilla oon ollu suomen kieli koulussa, mutta hän ei oppinu nokko ette hän saattaa pittäät sitä. ¶
Kurt muistaa kunka se oli joven rannala ennen; se oli paljon elämää ja kaikin puhuthiin kväänii. Mutta kieli ja kylttyyri oon olheet saldeerinkiposti esivalloile. Ko fiinit ihmiset oon kylästelemässä, puhuthaan fästitiloissa kolmesta kylttyyristä kaunhiisti. Ko lohipaon kielethiin, jaukkui samala yksi kylttyyrin osa. ¶
Se oon kuiten  ki  niin ette kieltä ei saateta pärjätä jos oon katkera. ¶
RDM/Museumkafe 20.02.2017 ¶
Oversatt til kvensk: Kainun institutti - Kvensk institutt 15.02.2017 ¶
Museakáfestallan/ Museumkafe/Museumikafea ¶
Vuossárgga/Mandag/Maanantai ¶
20.2.2017 dii/kl/klo 17:30-19:00 ¶
Tule kattomhaan Porsangin vanhoita tavaroita, jokka oon Norjan Kansanmuseumin hallussa. Samala pääset sanomhaan, ette mitkä vanhaat tavarat tuođhaan takaisin Porsangin komuunhiin. ¶
Direktööri Anne May Olli ja ensimäinen konsulentti Roger Albrigtsen oon illan programinjohtaajat. Het kans vastathaan kysymykshiin. ¶
Velkomstplakatt/ Halti nasjonalparksenter. Oversatt til kvensk: Kainun institutti - Kvensk institutt/ Pirjo Paavalniemi 08.06.2012 ¶
Velkommen - Tervettulemaa - Bures boahtin - Tervetuloa - Welcome! ¶
Ovi Raishiin - Visitor Point oon informašuuni- ja palveluala, joka oon tarkoitettu Raisinvankan ja Raisin kansalistarhaan käyttääjille. Tervettulemaa alale. Täälä saatat lukkeet enämen seuvun luonosta, kulttuurista ja histooriasta. Täältä löyät kans karttoi ja tiettoo eriliikaisesti Raisin kansalistarhaasta ja Raisin Haltiin suojelualasta. Alala oon informašuunitaului, pöyttii, penkkii, tulisijjoi, hyysiköitä, hyttii ja kammii. Alala oon kans näkymäpaikka josta näjet kiini Seimhaan (Sieimma), mistä Raisin kansalistaras alkkaa. ¶
Tätä allaa sekä sielä olevii pöyttii, penkkii ja informašuunitaului saatat käyttäät ilman. Jos halluut yösijan, tarjoiluu tahi muuta palveluu, niin ota yhtheyen Haltiin kansalistarhaan sentterhiin. Liiku varovaisesti ja ole varovainen valkkeen kans. Telttailu oon kieletty likempänä ko 150 meetterii ilman erilistä luppaa. Korjaa jälkhiisti ja piä huolen siitä, ette paikka jää hyvhään kunthoon ko lähet. Kunnioita toissii alan käyttääjii ja joukkoi. Alala ei saa jua alkohoolii tahi olla päissä. ¶
Ovi Raishiin oon kväänin eli kainun kieltä ja se meinaa "ovi Raisinvankkhaan" . Ruijan kansalistarhoitten tunnussanat oon: "Met aukasemma oven luonthoon ja luontokokemukshiin" . Tervettulemaa!  ¶
Engelska (flagg) ¶
Suomi (flagg) ¶
Kvääni/ kainu (flagg) ¶
Saame (flagg) ¶
+ 47 99 99 99 99 ¶
Halti nasjonalparksenter / Elvebåten i Reisa ¶
Oversatt til kvensk: Kainun institutti - Kvensk institutt/ Pirjo Paavalniemi 05.07.2012 ¶
Jokivenet Raisissa ¶
Jokivenet oon tyypilinen venet jota käytethään pohjaisilla aloila Ruijassa, Ruottissa, Suomessa ja arvatenki kans Ryssässä. Tromssan fylkissä käytethään Raisinvenettä, mikä oon eteläisin tämäntyyppinen jokivenet. Finmarkussa sen sijhaan oon usseita vesistöjä missä käytethään ommaa, paikale tyypilistä jokivenettä: Alattionjoki ja Kautokeinonjoki, Repovuononjoki, Rautusjoki, Palojoki, Pyssyjoki, Luostijoki ja Lemmijoki, Tenojoki ja sen sivujovet, Näätämönjoki ja Paatsjoki. ¶
Vuosisattoin aijan oli jokivenet kaikkiin tärkkein kulkuneuvo jolla kuljethiin Pohjaiskalotin suurii jokkii myöten. Tornionjoki ja Kemijoki Suomen Pohjanlahessa oon se ala, mistä Pohjaiskalotin jokivenet oon maantietheelisesti ja histoorialisesti lähtöisin. Sieltä jokivenet kuljetethiin Raishiin, toennäkösesti veenjakkaajan yli talvela rejessä. Tämä tapattui luonolisestiki sen tähen ko kväänit eli kainulaiset/suomalaiset siirythiin Pohjais-Tromsshaan, ja venettyyppii alethiin käyttämhään ja rakentamhaan Raisissa. Täälä sitä oon hiljemin käyttänheet niin ruijalaiset, kväänit/suomalaiset ko saamelaisetki. ¶
Suunile vuotheen 1945 saakka rakenethiin ja käytethiin tyhä venheitä joita sauvothiin. Jälkhiin vuen 1945 alethiin venheissä käyttämhään perämotorii, ja aikkaa myöten niitten käyttö tyhä lissäintyi. Tästä syystä oon venheen koko ja malli muuttunu vähän, ja venheestä oon tullu isompi ja levveempi. Nyt venheet rakenethaan pääassiissa plastiikista, tyhä muutampi puuvenet oon käytössä. Nykyaikhaan jokivenettä käytethään elinkeinona turismin yhtheyessä, kulkuneuvona ja valvontatoimissa. Enniiten sitä käytethään virkistystoimitten yhtheyessä ja lohenkalastuksessa Raisinjovela. ¶
Lähtheet: ¶
Nils Fredrik Rønbeck: Elvebåten , häftissä Ottar nr. 3-85.  ¶
Paikaliset informantit. ¶
Halti nasjonalparksenter AS  ¶
Om VPR på søyle  ¶
Oversatt til kvensk: Kainun institutti - Kvensk institutt/ Pirjo Paavalniemi 21.06.2012 ¶
Ovi Raishiin ¶
Visitor Point Reisadalen ¶
Tämä rustinki oon yhtheistyötoimi, jossa oon myötä Haltiin kansalistarhaan sentteri, Norveg AS, Luononhallintadirektoraatti, Tromssan fylkinkomuuni, Raisin komuuni, Staatin luononvalvonta, Tromssan maaherra ja Staatinmettä. ¶
Rustingin vanhiiman osan oon rakentannu Norveg AS vuosina 1998-2002. Uusi ala ja uuet hytät oon rakenettu vuosina 2011-2012. ¶
Haltiin kansalistarhaan sentterillä oon eesvastaus paikan toiminasta ja kehittämisestä. ¶
Täälä met halluuma anttaat informašuunii, tiettoo, palveluu ja kokemuksii kaikile jokka käyhään Raisinvankassa ja Raisin kansalistarhaassa. ¶
Meän tunnussanat oon: ¶
"Met aukasemma oven luonthoon ja luontokokemukshiin" .  ¶
Haltiin kväänisentteri/Familieleir ¶
Oversatt til kvensk: Kainun institutti - Kvensk institutt 04.02.2016 ¶
Peretleiri 1.-3. aprillikuuta 2016 ¶
Haltiin kväänisentteri kuttuu peretleirile 1.-3. aprillikuuta. Leirin piethään Punasenristinhuonheessa Kaivuonon Pirttavaarassa. ¶
Peretleirilä aijoma lujittaat   ja stimuleerata sekä kväänin ja meänkielen pittoo. Samala lapsiperheet kummalaki puolen rajjaa päästhään kohattelemhaan. «Meän Kulttuurikehto/Vår Kulturvagga» Kalixista oon myötä yhtheistyössä, ja Daniel Särkijärvi tullee kans. Ja piian met näjemä taas sen meänkieltä puhhuuvan «papegojan»? ¶
Viikonlopusta tullee soma; Viikonlopun aikana met valittemma yhen muisteluksen ja freistaama hoksata kuinka saatama visualiseeraata sen. Met grillaama ulkona, saunoma ja kylvemä kuohusaunassa. Met opastumma paikalisheen kulttuurhiin, ruokhaan ja laulhuin, ja tehemä paljon muutaki sommaa. ¶
Meilä oon muutampi nukkumaloma, mutta usheimat nukuthaan laattiila yhtheislomassa. Anna meile tion jos tarvittetta oman loman, niin met freistaama oornata sen. Ota myötä lakanan ja sänkyvaattheet/nukkumapuusin. Ota kans myötä uimakamppheet ja hantuukin jos aijot saunoot. ¶
Sie saatat olla myötä, yöttyyt ja syä ilman, ei maksa mithään. Kieltä ei tarvitte osata ennen! ¶
Ilmoita ittesti myötä tänne: Haltiin kväänisentteri (Halti Kvenkultursenter IKS), e-posti: kvenkultursenter@haltinh.no tahi tlf 775 88 280. Fristi oon 1. marsikuuta. ¶
Yöpaikkoi oon tyhä vissi määrä, ja «ensimäinen myllylä»-prinsippi jällää (jos joku halluu oll myötä tyhä päivälä, niin seki passaa). ¶
Tule sieki myötä! Meilä tullee olemhaan soma viikonloppu kaunhiissa Kaivuonossa! ¶
Oversatt til kvensk av Kainun institutti - Kvensk institutt 05.06.2012 / Pirjo Paavalniemi ¶
14. Lyhykäinen yhtheenveto saunoista käänettynnä kvääniksi eli kainuksi ¶
Kvääniilä eli kainulaisila oon nykyaikhaan kansalisen minoriteetin staattus Ruijassa. Tutkijat ei ole vielä yhtä mieltä siitä, kunka kauvoin kväänit oon olheet täälä pohjaisessa. Sen kirjalisen materiaalin pohjalta, mikä saunakirjan kirjoittajilla oon ollu tieđossa, oon het maininheet mm. Tacitus "Germaniuksen" (vuođesta 98 jälkhiin Kristuksen) ja ruijalaisen suurpuunan ja löytömatkalaisen Ottarin (suunile vuođesta 890 jälkhiin Kristuksen). ¶
Kirjailijat oon kirjoittanheet maanrajoista, Suomesta ja Tornionlaaksosta, sekä kvääniin siirtymisestä näiltä aloilta Pohjais-Ruijhaan. Syy siihen, ette ihmiset siirythiin ja vajelethiin tänne pohjaisheen (rajan panthiin vuona 1751), saattoi piian olla "Pikku jääkausi" - minkä väitethään olheen vuosina 1645-1715 - ja nälänhätä Suomen "viljapuođissa", sekä ruokakala täälä pohjaisen meressä. ¶
Amerikka-feeberi levisi Raishiin jälkhiin vuođen 1871, ja usseet maahansiirtynheet kväänit jatkethiin matkaa Amerikkhaan. ¶
Saunahistooria muistelee löylyn myytistä ja siitä, kunka kiviaijan ihmiset kunnioitethiin höyryy, mikä synty kivikasassa eli tulipesässä ko tuli ja vesitipat kohđatelthiin (kiuvas). Saunala oon hirmusen pitkä histooria ympäri mailman. Kirjailijat mainithaan m.m. Pyhän Andreaksen - yhđen Jeesuksen apostoliista. Hän teki reisun Dnepr-jovele ja Novgorodhiin, missä ihmiset saunothiin puusta rakenetussa saunassa. ¶
Saunominen oli yhtheinen, pohjaismainen tapa ja sen hyväksythiin kiini vuođen 1537 reformašuunhiin saakka. Silloin Tanmarkku-Ruijan kuningas Christian III (1536-1559) kielsi ihmissii näyttäytymästä toisilensa alastomanna. Sotaväjen komenethiin polttamhaan kaikki saunat, ja saunakulttuuri katosi eteläisessä Ruijassa. Kirjailijat ei ole löytänheet mithään tiettoo siitä, josko Christian III:n joukot olthiin kans Finmarkussa ja Pohjais-Tromssassa. Het kirjoitethaan: ¶
Kirjailijat kirjoitethaan erityyppisistä saunoista, uuniista ja tulipesistä, sekä saunan tykötarpheista, niin ko saunavihđasta. Saunominen oon puhđistautumista, ei tyhä kropin, mutta kans mielen. Saunomisheen käytettävä aika, saunan lämpö, saunaveđen lämmitys ja jäähđyttely jovessa oon kaikin saanheet oman paikkansa. ¶
Saunarakenusta, missä oli saunakamari tahi porstuu, saatethiin käyttäät asumahuonheena sen aikkaa ko päähuonetta rakenethiin. Saunassa kans synnytethiin, ja saunomista käytethiin paranuskonstina vissiissä sairhauksissa. Muutamisti sielä savustethiin tahi kuivathiin ruokkii ja keitethiin soopaa. ¶
Kapitteli 8 muistelee kokonhansa Raisin saunoista, jonka jälkhiin kirjailijat esitelhään lähtheet, notaatit ja persoonarekisterin. ¶
Oversatt til kvensk av Kainun institutti — Kvensk institutt 18.05. 2020 ¶
Kvensk ¶
Riekko ¶
Saukko ¶
Näätä ¶
Minkki ¶
Murtukka ¶
Rotte ¶
Kuukauđen kvääni - Noora Marie Ollila ¶
Kuukauđen kvääni oon 20-vuotinen tytär Tromssasta, jonka nimi oon Noora Marie Ollila. Noora oon luja ja virkku tässä kväänityössä. Hän oon kans sentraali monessa kväänifoorumissa. Noora oon tääpä Pohjais-Tromssan representantti Kväänin Kielitingassa, jossa hän oon ollu myötä vuođesta 2015 saakka. Noora oon ennen ollu Kveeninuoriin johtaaja. Kveeninuoret perustethiin Oslossa vuona 2008. Kveeninuoriin etumooli oon revitaliseerata kväänin kulttuurii ja tehđä niin ette lapset ja nuoret saavat enämen tiettoo kväänin kulttuurin ympäri. Toinen assii niile oon kans työtelä sen eđestä ette kväänin kieli ja kulttuuri tullee olemhaan ja elämhään. ¶
Kunka löysit ulos ette olet kvääni? ¶
”Mie olen tasan tieny ette minula oon monikulttuurinen tavusta, ja se oon ollu luonolinen osa minun ylöskasuamisessa. Mie olen kasunu ylös kväänin kielen, kulttuurin ja identiteetin kans. Pappa oon opettannu minule ja sisaruksile kväänin kieltä siitä saakka ko met olima pienet, ja mie ja pappa vielä puhuma pelkästhään kvääniä sillon ko olema yhessä. Mie olen loputtoman kiitolinen siitä, ette hän ja mamma oon tehnheet kovasti töitä ja opettanheet meile papan kielen. Sillon ko mie aloin koulhuun, ei ollu vielä maholista valita kväänin kieltä, ja sen tähen mulla oon ollu suomen kieli toisena kielenä 13 vuotta. Koulussa oli ankara kielipolitikka, ja minun kväänin kielele ei ollu sijjaa klassihuonheessa. Kväänin sanat ja ilmasut pesthiin pois punasilla viivoila, ja enhään en saanu sanoa  “fiini säkki”“fiini säkki” mutta ”hieno reppu”. Varsin ko mie olin valmis jatkokoulusta, aloin studeeraamhaan kväänin kieltä Norjan Arktisessa Universiteetissa Tromssassa. Mie halusin ottaa takasin net kväänin sanat joita mie en saanu käyttää koulussa ko opettelima riikin suomea”, muistelee hän. ¶
Vuona 2005 hyväksythiin kväänin kielen omaksi kieleksi Norjassa. Kväänin kieltä puhuthaan enniimiten Tromssassa ja Finmarkussa. Se oon vähemän ja vähemän kekkä puhuthaan kielen ko se oli se generašuuni ennen meitä kekkä puhuthiin kväänii. Norjalaistaminen oli kans myötä haittaamassa kielen kehitystä, ko moni häpes pittäät kieltä silloin ko hallitusherrat meinathiin ette se oon väärin puhhuut kväänin ja saamen kieltä. Tromssan Universiteetissä oon studiumi heile, jokka haluthaan puhhuut kväänin kieltä. Se oonki tämä tarjous mitä Noora oon valinu pittäät. ¶
Mitä sie halluut tehđä ette kväänin kieli elläis? ¶
”Se tärkein mitä mie tehen ette kieli säilyis, oon se ette mie käytän kieltä. Mie puhun kieltä niin ushein ko saatan, ja kaikkien kans kekkä puhuva kieltä. Mie olen ollu dialoogissa Norjan Arktisen Universitetin kans ja toivonu ette universiteetissa olis kväänin stuudium masteritasala, niin ette mie saatan jatkaa studeerata kvääniä, ja ette muutki saava maholisuuen siihen. Mie haluan viä kväänin kieltä etheenpäin ja kehittää sitä, niin ette muutki pääsevä opastumhaan tähän kielheen”, muistelee Noora. ¶
Desemperikuussa vuona 2014 tuli laulu minkä nimi oli . Kvääniartistit menthiin yhtheen, ja Noora Ollila oli myötä heiđän kansa. Se oli Kveeninuoret ja 3. klassi Kongsbakkenin jatkokoulusta kekkä laulethiin yhđessä. Noora oli tässä tähđelinen, ja se muistelee ette hän perustaa kväänin kulttuurin ja kielen ympäri. Ko aikkoo säilyttäät kieltä, se oon tärkkee ette ihminen kans pittää sen. Noora tekkee tämän. Noora ja hänen faari puhhuuvat kielen ko ovat laakissa. Joka kerta ko puhhuuvat telefoonissa tahi kohđattelevat, het puhhuuvat kväänin kieltä. Noora sannoo ette hän puhhuu kielen kohta joka päivä, ko se oon tärkkee jos et halluu unheettaat kielen. Ko hän nyt kans studeeraa kielen, hän saapi puhhuut sitä ko hän oon toisten studenttiin kansa, ja muutoin ko passaa. ¶
16. marsikuuta vuona 2016, Kväänikansan päivänä, saarnathiin Noora Ollila ja Hilja Huru. Saarna oli tietenki kväänin kielelä. Noora pittää ette Kväänikansan päivä oon tähđelinen kaikile kvääniile. ¶
”Se oon semmonen päivä ko met kaikki saama istua alas ja olla ylpeät meän työstä. Kväänikansan päivänä piämä feirata meän kieltä ja kulttuuria - sitä, ette olema kväänit”, sannoo Noora. ¶
Viimiseksi kysyimä Nooralta mitä kaikkee kväänin kieli meinaa hänele. ¶
”Kvääni merkittee rohki paljon minule, se oon yksi  minun  kielistä. Se oon likelä minun syäntä, ja mie olen puhunu kvääniä papan ja hänen perheen kans ko kasusin ylös. Kväänin kieli oon minun ja papan kieli, ja se oon se kieli millä met tunnema toisema”, sannoo Noora. ¶
Hei, ¶
Mvh Noora ¶
MARIANNE BJørNMYrinstitutti - Kvensk institutt ¶
Painotalo Seiska ¶
Kainun institutti ¶
Niitä ihmisiä, jokka Tornionlaaksosta ja Suomesta siiry thiin Norjan Finmarkkhuun ja Pohjais-Tromsshaan, kuttuthiin kvääniksi. Kvääneilä oon aikojen kuluessa ollu monta eri roolia. Aluksi kväänit olthiin tervetulheet Ruijhaan, mutta sitte heitä tulthiin jo niin paljon, ette Ruijan autoriteetit nähthiin heät jo vaaraksi. ¶
Het pöläthiin, ette Suomesta siirtynheet alettais vaatimhaan ittele Ruijan maata ja liitettäis sen ensistä suomalais-ryssäläisheen valtihoon ja hiljemin osaksi suur-Suomea. Niinpä autoriteetit haluthiin, ette Ruijhaan siirtynheet soppeuvuthaan ruijalaisheen yhtheiskunthaan. Het perustethiin uusia kouluja ja kirkkoja, joitten avula vahvistethiin ruijan kieltä. ¶
Tääpänä oon aivan toisin. Kväänit oon luonolinen osa ruijalaista yhtheiskuntaa. Monet haluthaan pittää kiini omista juurista. Heilä oon omat järjestöt ja kulttuurifestivaalit. Autoriteetit oon päättänheet, ette kväänit oon oma vähemistö Ruijassa, ja kväänin kieli oon oma kieli. ¶
Niitä ihmisiä, jokka Tornionlaaksosta ja Suomesta siiry thiin Norjan Finmarkkhuun ja Pohjais-Tromsshaan, kuttuthiin kvääniksi. Kvääneilä oon aikojen kuluessa ollu monta eri roolia. Aluksi kväänit olthiin tervetulheet Ruijhaan, mutta sitte heitä tulthiin jo niin paljon, ette Ruijan autoriteetit nähthiin heät jo vaaraksi. ¶
Het pöläthiin, ette Suomesta siirtynheet alettais vaatimhaan ittele Ruijan maata ja liitettäis sen ensistä suomalais-ryssäläisheen valtihoon ja hiljemin osaksi suur-Suomea. Niinpä autoriteetit haluthiin, ette Ruijhaan siirtynheet soppeuvuthaan ruijalaisheen yhtheiskunthaan. Het perustethiin uusia kouluja ja kirkkoja, joitten avula vahvistethiin ruijan kieltä. ¶
Tääpänä oon aivan toisin. Kväänit oon luonolinen osa ruijalaista yhtheiskuntaa. Monet haluthaan pittää kiini omista juurista. Heilä oon omat järjestöt ja kulttuurifestivaalit. Autoriteetit oon päättänheet, ette kväänit oon oma vähemistö Ruijassa, ja kväänin kieli oon oma kieli. ¶
Niitä ihmisiä, jokka Tornionlaaksosta ja Suomesta siiry thiin Norjan Finmarkkhuun ja Pohjais-Tromsshaan, kuttuthiin kvääniksi. Kvääneilä oon aikojen kuluessa ollu monta eri roolia. Aluksi kväänit olthiin tervetulheet Ruijhaan, mutta sitte heitä tulthiin jo niin paljon, ette Ruijan autoriteetit nähthiin heät jo vaaraksi. ¶
Het pöläthiin, ette Suomesta siirtynheet alettais vaatimhaan ittele Ruijan maata ja liitettäis sen ensistä suomalais-ryssäläisheen valtihoon ja hiljemin osaksi suur-Suomea. Niinpä autoriteetit haluthiin, ette Ruijhaan siirtynheet soppeuvuthaan ruijalaisheen yhtheiskunthaan. Het perustethiin uusia kouluja ja kirkkoja, joitten avula vahvistethiin ruijan kieltä. ¶
Tääpänä oon aivan toisin. Kväänit oon luonolinen osa ruijalaista yhtheiskuntaa. Monet haluthaan pittää kiini omista juurista. Heilä oon omat järjestöt ja kulttuurifestivaalit. Autoriteetit oon päättänheet, ette kväänit oon oma vähemistö Ruijassa, ja kväänin kieli oon oma kieli. ¶
INTRO: Käsityö ja talo  ¶
«… Pohjas-Norjassa oli olemassa usseita ratkasuja niile ihmisille kekkä haluthiin työtelä: palkka fiskussa tahi jahissa, hyvät työmaholisuuet kruuvissa, vapaa areaali maapruukissa. Ja sepät käsityöläiset olthiin aina tervetulheet: ompelijat, suutarit, pajamiehet, venheittenrakentajat, tervanpolttajat ja kehämiehet. » ¶
« … Mon et ol thiin kuitenki kompetentit kehämiehet ja hyvät pajamiehet. Kväänivaimot sen sijhaan saatethiin ke hrätä, färjätä ja kut oa kankha ita . Tällä tavala amtmanni Sommerfelt praamaa Pohjas-Norjan Alattio-kvääniä vuona 1796 (…). »  ¶
Samuli Paulaharju, Ruijan suomalaisia ¶
Histo o ria 1 – Rakentamatapa kylissä ja kaupunkissa  ¶
Kväänitten rakentamistapa ei ole yksipuolinen, ja sitä saattaa verrata siihen rakentamistaphaan jonka het otethiin myötä kotimaasta tahi sieltä mistä olthiin saanheet inspirasuunin. Sitte sen oli sovitettu uutheen topograafihaan, kliimhaan ja paikalishiin tradisuunhiin. Rakentamistapa eistyi usialla tavala: se saattoi olla yksittäiset pytinkit niin ko saunat ja paakariuunit, tahi asumapaikat ja kombinasuunitalot; ja sen saatethaan nähhä siinä kunka kylät haamustuthiin, niin ko Kallijoen kylä Vesisaaressa. Tässä vanhemitten Varenkintaloitten sijainti oon jotaki mikä erottuu niistä “norjalaisista” kylistä mikkä oon pitkin vuonoa. Vanhemat Varenkitalot oon rakenettu niemiä ja joenrantaa pitkin, ja sitä saattaa verrata siihen kylästruktuurhiin minkä löyethään karjalaisista kylistä, ja osittain kans pohjassuomalaisista ja pohjasruottalaisista kylistä. ¶
Tromssassa 1700-luvula kuvailee virkamies Knud Leem “saamelaisen puunan talon” niin ko savvu-uunitupa. Se oli salvattu asumatalo jossa oli harjakatto minkä oli peitetty tuohela ja turpheela. Se oli ilman piippua, mutta seinässä oli kuitenki reikä mistä savvu saattoi mennä ulos. Yykeänperässä oon olemassa “kolmenhuonheentupa” missä oli kangi tahi porstua, kamari ja tupa. Samala laila ko Suomessa, kuttuthiin Yykeänperän kväänitki tätä “tuvaksi”. Tämän talontyypin juuret oon Tornionlaksossa. Pyssyjoessa, Porsankissa, oli olemassa “kahenhuonheentupa”, joita pruukathiin pykätä ennen sottaa. Se oli vieras talotyyppi Tornionlaksossa ja Suomessa, mutta paljon pietty Etelä-Norjan ja Keski-Ruottin suomalaisten joukossa. ¶
1800-luku oli paljolti ylittemenoaika ko siirythiin asumhaan turvekammin sijasta puutalhoin. Navettakammit ja -saunat olthiin käytössä 1940-luvule saakka ja jonku verran kans jälleenrakenusaikana, olletikki merisaamelaisissa paikoissa. Kväänit rakenethiin kans kammia ko het tulthiin Ruijhaan. Se oli tavalista ette tulijat löyethiin asumasijan suvun ja krannitten tykönä kekkä olthiin tulheet varhemin, tahi sitte het rakenethiin oman kammin johon het asetuthiin, ja jonka hiljemin laajenethiin tahi vaihetethiin hirsitalhoon ko ökonomia ja perheenlissäys sen vaati. Kammit rakenethiin paikalisista materiaalista, mutta hirsi oli tuotu tavara niissä aloissa missä oli vähän puita. Pomoorikauppa oli tärkiä ette saathiin hirsiä. Se pruukathaan sanoa ette ennen sottaa rakenetut pytinkit Varenkin pohjasosissa oon kehätty “ryssänhirsistä”. Paljon hirsiä tuli kans riekkinä ja niistä rakenethiin taloja. ¶
Varenkissa kväänin talotyypit oon pääasiassa keskikangitalo ja Varenkintalo. “Varenkinvuonon taphaan ja ikivanhaan turvekammitten mallhiin oon tääläki asumarakenusten yhtheytheen rakenettu elläinsuojat, joko kangin suoraksi jatkoksi saman katon alle tahi vinkkelissä asumahuonheen vierheen. Ihmiskansan kangista saatethaan toisen oven kautta kulkea karjakansan takakanghiin, ja kans tallhiin. Sillä laila saattaa hyvin toimivassa Varenkintalossa olla saman katon alla toistakymmentä huonetta kansale ja karjale,” saattoi Paulaharju muistela vuona 1928. ¶
Talosortti kuuluu pääasiassa karjalaisheen tradisuunhiin joka tullee Ryssästä ja Suomesta. Lisäksi talossa oon usseita asioita mikkä kuuluva pohjassuomalaisheen ja pohjasruottalaisheen rakentamistaphaan. Sen oon mainittu kirjotuksissa jo 1700-luvulta saakka, niin ko kombinasuunitalona missä ihmiset asuthiin yhessä päässä taloa ja elläimet toisessa päässä. ¶
Varenkintalot jaethaan neljhään päätyypphiin jonka pohjana oon kronologinen eistys. Ensisti laajenethiin taloitten pohjakerran niin ette tuli enämen pittuutta ja levveyttä, ja hiljemin niihin lisäthiin puoli lohtakertaa. Navetan rakenethiin asumahuonheen pohjasen puolele. Kokonhainen kellarikerros ei ollu tavalinen, mutta pienempää kellarihuonetta piethiin ruokapuotina tahi poteettikellarinna mihin lattiassa oli luukka. Etniset erot näkyvä rakenusdeltajissa, niin ko lautaovissa ja ikkunaprätissä. Se näkkyy muun myötä Tuomaisentalon museumipytinkissä Vesisaaressa. Vinot ikkunaprätät tuvassa piethiin kondensin ja veen pois klasista. Kaksi vinolautaa kannatteleva vanhan saunanoven yhessä. Norjalaisessa tradisuunissa pruukaava vinolauat olla horisontaalit. Salvausteknikkiä piethään kans kväänitten rakenustapana. Tuomaisentalon entisessä lammasnavetassa oon yhessä seinässä “kväänisalvaus”, jota oon kans kuttuttu kväänisolmuksi, eli sinkkisalvaus tupulttilukola. Tämä kesti tuulen ja sään. Tämä oon teknikki mitä pruukathiin pittää, ja se oon kans tuttu Paatsjoessa ja rannikkoa pitkin. Ko työtelhään Varenkintalon kans, niin olhaan tekemisessä usian kulttuurin kans – karjalaisen, kväänin, suomalaisen, norjalaisen, ryssän ja saamen. Talo oon niin ko se paikka missä maitten rakentamistavat ja rajat kohtaava. ¶
Sauna oon vieläki elävä kulttuuriperintö monessa paikassa Pohjas-Norjassa. Saunatradisuuni tuli kväänitten myötä kekkä vaelethiin tänne 1700-luvula ja sen jälkhiin. Tradisuunin alkuperä oon suomalaisissa aloissa missä taas Ryssän saunatradisuunit oon vaikuttanheet. Ensimäiset saunat olthiin savvusaunat. Savvusaunoissa oli iso kiviuuni missä sytytethiin valkian kivipohjan alle. Ko se oli nokko lämmin ja puu oli palanu lopphuun, päästethiin savvun ulos. 1930-luvulta saakka se oli tavalista ette saunassa poltethiin puita ja huonheessa oli piippu. ¶
Se oli tavalista ette kylissä oli yhtheinen sauna missä olthiin fastat saunomisaiat vaimoile ja lapsile ja miehile, tavalisesti perjaintaina tahi lauantaina. Perheet pruukathiin triivata kyläsaunaa vuoroissa, niin ette joka kerrala oli eri pere jolla oli eesvastaus veestä ja tulesta. Joilaki isoila perheilä saattoi olla privaatit saunat. Tääpänä oon privaatit saunat kohta jokhaisessa koissa missä ihmisillä oon juuret kväänin ja suomalaisessa kulttuurissa. Monela oon sauna kans mökissä. Samuli Paulaharju oon maininu tradisuunit mikkä olthiin Vesisaaressa 1920-luvula. Muun myötä hän mainittee savvusaunan jonka Marie Poikila, Kammi-muori, omisti Ulkopäässä Vesisaaressa. Tänne tulthiin erityisesti Arkangelin ryssät. Het tulthiin siksi ette saaha pois täit, ja het maksethiin kaurakryynilä. “...niin ette Kammi-muori sai keittää hyvvää kaurakryynipuuroa joka keskiviikkona ja lauantaina”. Saunaa käytethiin mielelä muihin hyötylishiin asihoin fastoitten saumomapäivitten välilä. Se oli puhas ja steriili, ja sillä tavala erinomhainen siihen ette säilyttää maitoproduktit. Vanhaasseen aikhaan saatethiin synnyttää lapset saunassa, ja täälä kans pesthiin ja hoiethiin perheen kuolheet ennen ko heät panthiin arkkhuun. ¶
Puhthaus oli hirmu tärkiä. Sauna oli ensimäinen pytinki minkä 1700- ja 1800-luvun uusasukkhaat rakenethiin ko het tulthiin Ruijhaan ja hankithiin omhaisuuen. Kväänit kans rakenethiin saunat ensimäisenä taas ylös sen jälkhiin ko tyskäläiset vuona 1944 poltethiin kaikki talot Tromssassa ja Finmarkussa. Asveig Hasselberg muistaa lapsuuen saunan Raisinvankassa 1950-luvula: “Meilä oli vain tämä saunomahuone, ei taloissa ollu pesohuonetta, ja puhthaus oli hyve. Kesälä saunoima joka päivä, talvela vain kaksi kertaa viikossa. Ko miehet tulthiin kothiin hirsimettästä, se oli tietenki hyvä lämmittää kropan ja saaha hieronan.“ ¶
Histo o ria 4 – "Noo, Mathea, saatatko kutoa nelivartista?” – käsityö ja pukemistradisuuni  ¶
Kväänit olthiin tunnetut siitä ette het olthin erityisen ahkerat ja sepät käsityössä. Jo vuona 1754 amtmanni Collet kuvailee Tromssan kväänivaimoja tällä tavala: “... [Het] saattava työtelä kentässä yhessä miesten kans, het saattava leikata pellot, pärjätä heinän, kehrätä villaa ja väävätä, kutoa ja neuloa.” Pappi Rode muistelee vuona 1830 ette se meni hyvin käsityön kans Talmulahessa. Hän sannoo: “Uusi kansa oon siirtyny tänne ja heistä oon tullu norjalaiset, finmarkkulaiset – heilä oli tradisuunit myötä, vaatimattomat ja ahkerat, ja heistä tuli etu Finmarkulle”. Anny Haugen Alattiossa muistelee ette rukki tuli pohjasheen vuosina 1880-90 kväänitten myötä. Ennen ko ihmiset alethiin pitämhään rukkia, het kehräthiin käsivärttinällä. Käsityö ennen vuotta 1950 oli enniimiten sitä ette tehthiin vaattheita koko perheele, ja lisäksi mattoja, traasumattoja ja filttejä. Se kuothiin tekstiiliä itte, esimerkiksi kankhaita ulkovaattheishiin. Ja 1800-luvula oon kirjotettu ette Alattiossa oon kasutettu pellavaa ja kans häklätty, kehrätty ja väävätty tuukiksi. Karttaamisen ja kehräämisen lisäksi oli tärkiä ette saattaa väävätä. Miehilä kekkä olthiin kalanpyytäjät rannikolla, piti olla nelivartisesta villakankhaasta tehyt alusvaattheet ja vaatmaalista tehyt ulkovaattheet. Se oli joukon tähelistä ette naiset saatethiin tehhä nämät. Siksi ylikirjotuksessa oonki justhiin se friiausrepliikki, mitä yksi mies Tromssassa aina ensisti kysyi ko hän oli friiausmatkala. Vasta ko sen oli selvitetty, saattoi hän friiata, muistelee Reidun Mellem. ¶
Harvat vaattheet oon säilynheet 1700- ja 1800-luvulta, ja oon vaikia sanoa ette vaatithiinko kväänit/norjansuomalaiset ittensä omala tavala. Kuvista mikkä oon 1800-luvun loppupuolelta näemä ette naisila saattoi olla valkiat paiat ja raitaliset hamheet, minkä ympäri kans Samuli Paulaharju muistelee vuona 1928: “... ko tämän päivän naiset olthiin nuoret, niin naisväelä oli aivan Suomen puvut: suoraraitaset leviät ja pitkät hamheet, olkapäähuivit, valkiat rypytetyt liinalakit, ja fiinit västit mikkä olthiin aukiat rinnasta ja ahthaat vyötäröstä ja missä oli kaheksan hakasta.” Muista kaltioista saattaa kuitenki päätelä ette asia saattoi olla päinvastoin, ette kväänit vaatithiin ittensä niin ko muuki pohjasen väki. Pyssyjoessa oli tavalista pittää saamelaisia vaattheita, muun myötä siksi ette poikkinainti saamelaisten ja kväänitten välilä oli tavalista. Sekä miehet ette vaimot piethiin saamelaisia pukuja, lakkia ja kenkiä, minkä saatethaan nähhä vanhoista kuvista. Ihmiset tehthiin kenkät itte, sekä pitkät pieksut ja vuotakenkät. Lisäksi ihmiset tehthiin paulatki itte paulaväävilä. Se oon tradisuuni minkä met jaama saamelaisten kans. ¶
Histo o ria 5 – Herrääminen: identiteetti symboolitten kautta  ¶
Nykyaiassa oon puvut tulheet tärkiämmäksi sillon ko haluthaan näyttää oman identieetin, ja Norjassa ihmiset alethiin taas pittää tradisuunilisia vaattheita, tahi kansanpukuja, niin ko bunaadia 1800-luvun loppupuolela. Se oli Hulda Garborg joka seisoi “liikheen” takana, mikä oli osa kansalisromantikkia ja nasuuninrakentamista. Sen jälkhiin oon bunaadit, joitten pohjana oon vanhemat puvut ja uuet juhlapuvut, saanheet uuen elämän, kans minuriteettimiljöissä, niin ko saamelaisten, kväänitten ja norjansuomalaisten joukossa. Vuona 1995 pohjastromssalainen Jens Stark lanseeras idean ette olis oma kväänipuku heile joila oon kväänin ja suomalaiset juuret, ja jota kans saatethaan pittää juhlapäivinä. Niinpä sitte alethiin prosektiroikan. Puku piti näyttää kantajan taustan ja identiteetin. Inspirasuunin nouethiin periuudista 1880-1920. Se ei ole ollu olemassa yhtä ylheistä kväänipukua mitä olis saattanu luoa uuesti. Niinpä kväänipuku ei perustu entisaian pukutradisuunhiin, mutta se oon rekonstruksuuni. Se perustuu eri materiaalilöythöin siitä periuudista minkä oon valittu. Muun myötä naisenpuvun hame ja västi oon tehty mallista jonka löyethiin yhestä arkiivista Helsinkissä. Villavaattheen raiat oon saanheet inspirasuunin suomalaisista kansanpuvuista. Miehenpuvun tehthiin niin ette se passaisi naisenpukhuun. Lopulisen kväänipuvun lanseerathiin vuona 2001. ¶
Se ei ole kaikki kekkä haluava pittää bunaadia, ja nuoret ja nuoremat raavhat oon alkanheet freistata toisia tapoja markeerata oman identiteetin ja toisia symboolia mikkä näyttävä heän kväänin ja norjansuomalaisen identiteetin. Moni oon pitäny kvääniflaun aurinkoruusua koristuksena koruissa, vantthuissa ja lakissa. Het saattava kans saaha inspirasuunin flaun färistä, niin ko esimerkiksi Kvääninuoret kekkä oon tehnheet sinisen kväänivantthuun reseptin joka tuli ulos vuona 2020. Alattiolainen Trude Helene Pedersen (Tinalankafrouva) tekkee kvääni-inspireerattuja tinalankakäsipynttiä jonka sarviknapissa oon aurinkoruusu. Vesisaarilainen Helga Wara väävää uusia pauloja ja vöitä joitten inspirasuunina oon tradisunaaliset färit ja mönsterit. Trondheimilainen Vilde Walsø näyttää oman kvääni-identiteetin ittedesignatula kväänikleninkillä. Hän sai inpsirasuunin kväänipuvun miestenjakista. ¶
Kantamavoima 1 – puvusta seinäisolasuunhiin: tekstiilitten uuestipitäminen  ¶
Kaikki tekstiilit olthiin pääasiassa tehty kotona tahi ostettu kauppamieheltä tyyrhiisti ja harvoin, ja piian kraatari oli sen sovitellu ja neulonu jotaki erityistä tapahtumaa varten. Siihen aikhaan vaattheita piethiin ja uuestipiethiin siihen saakka ko niistä ei ollu ennää mithään jäljelä. Villajakitten ja villatröijyitten hihat ja kantit mikkä olthiin kulunheet, kuothin uuesti. Ko ei ennää ollu maholista parantaa sitä, niin sitte tehthiin villatröijyn etu- ja takaosasta villahousut tahi tröijyt lapsile. Joskus piti purkaa sen mikä oli jäljelä villatröijystä ja kutoa lankan uuesti ylös, ja piian siitä kuothiin villasukkia. Sukat paikathiin niin kauvon ko maholista, ja sitte niitä saatethiin vanuttaa usian kerran pääletysten ja tehhä katankat – villakenkät – lapsile mitä het saatethiin pittää lumessa talvela. Joskus net saatethiin päätyä täyttämiskankhaaksi kuotassa tahi seinitten isolasuuniksi. Yhen herrasmiehen vanhat housut pääythiin sofan/divanin pääliseksi. Emäntä oli nuukasti suunitellu ette lapuitten mönsterit ja färit sovithiin yhtheen. Luovuus oli loppumaton, uuestipitäminen normi ja huushollin roskamäärä minimaalinen. ¶
Kantamavoima 2 – vanhemista taloista tullee uuet talot: taloitten ja hirsitten uuestipitäminen  ¶
Monessa paikassa oli vaanasti puumateriaalia kiini toisheen mailmansothaan saakka, ja siksi materiaalia piti käyttää uuesti. Se oli aivan tavalista plokata alas talon lankusta lankhuun, lastata net venheesseen ja ottaa talon myötä ko piti muuttaa. Näin pruukathiin tehhä kans sen jälkhiin ko oli helpompi saaha puumateriaalia. Talot rakenethiin niin ette niitä saatethiin plokata alas ja siirtää jos oli tarve, ja plankut merkathiin jo sillon ko talon rakenethiin. Se pruukathiin testamentata pois ja periä vanhoitten pytingitten hirsiä joista saattoi rakentaa uuen. Yksi dokumenteerattu esimerkki tästä oon Angsnes kapell Uuniemessä jonka rakenethiin 1719. Kapellia varten saathiin testamentatut hirret Vesisaaresta ko yksi talo oli palanu. Hirsitten vaanuus oli kans yksi syy Varenkitalon synthyyn. Sinä säästethiin seinämateriaalia ko rakenethiin talot yhtheen. Kongsfjordissa, mikä oon Varenkinniemessä, oon talo jonka oon plokattu alas ja siiretty ainaki kaksi kertaa: ensiksi Kiiperistä Strømmenhiin Straumsfjordenin suussa, ja sen jälkhiin Kongsfjordin Veidneshiin. Helge Ryststrøm oon muistelu omasta lapsuuenkoista Kramppisessa. “Tämän talon hirret ostethiin Vesisaaresta, sielä sitä kuttuthiin emissääritaloksi. Talo oli kirkon alapuolela, ja sen purethiin ja pykäthiin taas ylös Kramppisheen justhiin niin ko se oon nyt.” ¶
KALTIOT  ¶
KODE ¶
OVERSETTELSE ¶
Tervettulemaa ¶
Hyvä! ¶
Paina ette valittet kielen ¶
Paina ette valittet helpoiman, pikkuisen vaikkeeman tahi kaikkiin vaikkeiman. ¶
Sie jaksoit sen! ¶
Oikhein! ¶
Se tuli väärin. Freistaa kerran vielä. ¶
Ei, se tuli väärin. ¶
Hirmu hyvä, sie jaksoit sen! ¶
Halluutko freistata kerran vielä? ¶
Paina knappii uuđesti! ¶
Halluutko jatkaat? ¶
Halluutko lopettaat? ¶
Sanakortti ¶
Praattikortti ¶
Muistelukortti ¶
leippoot ¶
Minkä fruktin pittää trolli saađa? ¶
Paina äpylii! ¶
Paina banaanii! ¶
Paina druuerii! ¶
Paina ananasta! ¶
Paina päärää! ¶
Paina appelsiinii! ¶
Mitä poika aikkoo ottaat myötä pohjaistuulen tykö? ¶
Paina plakkarilamppuu! ¶
Paina flaskuu! ¶
Paina kuppii! ¶
Paina lakkii! ¶
Paina kaulahuivii! ¶
Paina saapphaita! ¶
Paina teddykarhuuta! ¶
Paina tröijyy! ¶
Paina leippää! ¶
Paina jakkii! ¶
Halluutko olla myötä hakemassa aarretta? ¶
Klikkaa ette menet issoimphaan huonheesseen sisäle ¶
Klikkaa ette menet pieniimästä ovesta sisäle ¶
Klikkaa ette menet pissiimppää trappuu ylös ¶
Klikkaa ette menet keskimäisestä ovesta sisäle ¶
Klikkaa ette menet lyhykäisimppää trappuu alas ¶
Klikkaa ette otat loovan ylimältä hyllyltä ¶
Löyđä pukstaavin tastatuurista ¶
Trollila oon nälkä. Se halluu syöđä pukstaaviita. ¶
Klikkaa sitä pikku pukstaavii joka kuuluu isole pukstaaville! ¶
Löyđä sannoi joitten alussa oon sama ääni. ¶
Saatatko laittaat riimiitä? ¶
Löyđä sannoi joissa oon yhtä monta klappausta ¶
Löyđä kaksi samanlaista ¶
Löyđä elläimen mönsterin ¶
Temppaa tavarat sinne minne net kuuluthaan ¶
Temppaa elläimet sinne minne net kuuluthaan ¶
Pane tavarat samanfärisheen bokshiin ¶
Paina druueriita! ¶
Paina plummui! ¶
Paina lime-fruktii! ¶
Paina rambutaani-fruktii! ¶
Paina pitahaya-fruktii! ¶
Paina fiikenii! ¶
Paina duriaani-fruktii! ¶
Halluutko färjätä? ¶
Veđä priimun luvuitten välhiin ¶
Pane oikheen färin! ¶
Sininen färi ¶
Punainen färi ¶
Keltainen färi ¶
Musta färi ¶
Pruuni färi ¶
Vihrinen färi ¶
Valkkee färi ¶
Oranši färi ¶
Lilla färi ¶
Turkiisi färi ¶
Vaaleenpruuni färi ¶
Vaaleenpunainen färi ¶
Sinivihrinen färi ¶
Vaaleenvihrinen färi ¶
Löyđä sinisen färin ¶
Löyđä punaisen färin ¶
Löyđä keltaisen färin ¶
Löyđä mustan färin ¶
Löyđä pruunin färin ¶
Löyđä vihrisen färin ¶
Löyđä valkkeen färin ¶
Löyđä oranšin färin ¶
Löyđä lillan färin ¶
Löyđä turkiisin färin ¶
Löyđä vaaleenpruunin färin ¶
Löyđä vaaleenpunaisen färin ¶
Löyđä burgundinpunaisen färin ¶
Löyđä sinivihrisen färin ¶
Löyđä vaaleenvihrisen färin ¶
Saatatko sie löyttäät minun? ¶
Minula oon sarvet ¶
Minula ei ole sarvissa raittoi ¶
Mie olen keltainen ¶
Kuka mie olen? ¶
Minula oon kaksi silmää ¶
Minula ei ole nelje jalkkaa ¶
Minula oon parta ¶
Minula ei ole jalkkoi ¶
Mie olen sekä vihrinen ja oranši ¶
Minula oon nokka ¶
Syksylä olen alasti ¶
Minula oon kieli ¶
Minula oon kropissa mönsteri ¶
Minula ei ole raittoi ¶
Minula oon monta terävää hammasta ¶
Minula ei ole kieltä ¶
Minula oon hirmu pitkä kaula ¶
Minula ei ole pitkii, vaaleita hyksii ¶
Minula ei ole hattuu ¶
Mie en ole ihminen ¶
Mie olen syöpäläinen ¶
Mie saatan lenttäät ¶
Minula oon keltaiset raiđat ¶
Kuka mie olen? ¶
Mikä häyttyy pois? ¶
Mikä ei kuulu tähän? ¶
Mikä ei passaa tähän? ¶
Miksi se häyttyy pois? ¶
Mikkä kuuluthaan yhtheen? ¶
Missä rivissä oon fruktii? ¶
Missä oon kolme elläintä? ¶
Missä oon kaksi syöpäläistä? ¶
Missä oon kettu? ¶
Missä oon enniimiten vaattheita? ¶
Missä oon vaanasti linttui? ¶
Missä joukossa oon enniimiten syöpäläissii? ¶
Missä oon vaanasti vaattheita? ¶
Missä ei ole mithään vaattheita? ¶
Missä oon enniimiten puita? ¶
Missä oon enniimiten ihmissii? ¶
Missä rivissä oon enniimiten ruokatavaroita? ¶
Saatatko laittaat setninkkiitä? ¶
Mitä tapattuu? ¶
Mitä poika aikkoo? ¶
Missä rivissä oon frukti? ¶
Missä oon kolme elläintä? ¶
Missä oon kaksi syöpäläistä? ¶
Missä oon kettu? ¶
Missä oon enniimiten vaattheita? ¶
Missä oon vaanasti linttui? ¶
Missä joukossa oon enniimiten syöpäläissii? ¶
Kuka oon kuka perheessä? ¶
Mikä hän oon poijale? ¶
Miksi poika käskee perheenjäseniitä? ¶
Mikä hän oon poijale? ¶
Löyđätkö poijan sisaren? ¶
Löyđätkö poijan veljen? ¶
Mitä tapattuu? ¶
Mitä poika aikkoo? ¶
Mitä pukki tekkee? ¶
Mitä riikinkukko aikkoo? ¶
Mitä tässä tapattuu? ¶
Löyđä sannoi jossa oon yhtä paljon klappauksii. ¶
Kuinka monta klappausta sanassa oon? ¶
Mikä ääni tullee ensimäisenä? ¶
š (šukulaati) ¶
Mikä sana oon pissiin? ¶
Mikä sana oon lyhykäisin? ¶
Mikä oon pissiin? ¶
Mikä oon lyhykäisin? ¶
Mikä oon korkkein? ¶
Mikä oon mataliin? ¶
Löyđätkö poijan mamman? ¶
Löyđätkö poijan papan? ¶
Löyđätkö poijan äijin? ¶
Löyđätkö poijan ämmin? ¶
Löyđätkö poijan täđin? ¶
Löyđätkö poijan seđän? ¶
Saatatko ottaat kiini elläimii suopungilla? ¶
Saatatko ottaat kiini ihmissii suopungilla? ¶
Mitä poika tarvittee ette hän saattaa sytyttäät valkkeen? ¶
Mitä poika tarvittee ette hän saattaa laittaat vuotakengät? Mitä poika tarvittee ette hän saattaa neuloot vuotakengät? ¶
Saatatko auttaat tytärtä rakentamhaan laavon? ¶
Kuinka vuolhaan tikun? Mitä lapset tarvithaan ette saatethaan vuola tikun? ¶
Minkä färiset oon saamentakit? ¶
Minkä färiset oon vuotakengät? ¶
Minkä färiset oon paulat? ¶
Minkä färiset oon saamenlakit? ¶
ORDKORT ¶
vaattheet ¶
ST ¶
hue ¶
lakki ¶
sko ¶
sko ¶
kengät ¶
skaut ¶
skaut ¶
huivi ¶
västi ¶
tröijy ¶
kleninki ¶
hattu ¶
housut ¶
paita ¶
puku ¶
jakke ¶
jakke ¶
jakki ¶
kaulahuivi ¶
saapphaat ¶
šaali ¶
vantthuut ¶
paula ¶
huonet ¶
toorni ¶
pöytä ¶
verrääjä ¶
aitta ¶
klasi ¶
kesäsija ¶
ovi ¶
penkki ¶
trappu ¶
kylä ¶
piippu ¶
ruoka ¶
munat ¶
leipä ¶
maito ¶
puuro ¶
kala ¶
lööki ¶
putaatit ¶
laatteeleipä ¶
liha ¶
jauhot ¶
leivänpää ¶
honninki ¶
paprika ¶
paprika ¶
paprika ¶
lepsu ¶
kake ¶
kake ¶
kakko ¶
hillat ¶
häntä ¶
nokka ¶
kaula ¶
hamphaat ¶
korvat ¶
kieli ¶
höyhän ¶
sarvet ¶
siivet ¶
snaabeli ¶
suu ¶
vatta ¶
nokka ¶
nase ¶
nokka ¶
raiđat ¶
prikut ¶
pilkat ¶
silmä ¶
jalka ¶
pukinparta ¶
ihmiset ¶
parta ¶
koparat ¶
pää ¶
luonto ¶
oksa ¶
lehti ¶
vaara ¶
ruoho ¶
puu ¶
kukat ¶
mettä ¶
honninkimettisten pesä ¶
joki ¶
maurtue ¶
maurtue ¶
muurhaispounu ¶
muurhaisen munat ¶
hietajyvät ¶
neulat ¶
voksplate ¶
voksplate ¶
honninkiplaatta ¶
puu (honninki) ¶
pato ¶
järvi ¶
auttii ¶
aurinko ¶
sađet ¶
lumi ¶
vesi ¶
taivas ¶
kenttä ¶
kivet ¶
kurkkii ¶
tähđet ¶
tyyräämäluokka ¶
jäljet ¶
kuu ¶
taivhaanvalkkeet ¶
tuhka ¶
savvu ¶
kvistar ¶
oksat ¶
elläimet, linnut ja syöpäläiset ¶
aapinkissa ¶
kameeli ¶
elefantti ¶
kärmet ¶
väylähevoinen ¶
papegöiji ¶
karhuu ¶
villisuorsa ¶
suorsa ¶
nashorn ¶
sarvinokka ¶
lisko ¶
lintu ¶
honninkimettinen ¶
muurhainen ¶
kettu ¶
mus ¶
mus ¶
hiiri ¶
katt ¶
katt ¶
kissa ¶
poro ¶
sopuli ¶
koira ¶
hukka ¶
korppi ¶
riikinkukko ¶
plummut ¶
lime ¶
lime ¶
äpyli ¶
päärä ¶
pitahaya-frukti ¶
appelsiini ¶
Pirjo Paavalniemi ¶
Video/ Facebook/ Nettside, korrektur ¶
KAFFIJUUSTO ¶
4 litterii maittoo ¶
1 litteri piimää ¶
Lämmitä maiđon siksi ko se alkkaa liikumhaan, ei piđä kiehuut. ¶
Kaađa piimän maithoon, siksi ko juustoainetta ei ennää lähđe maiđosta. Siivitte juustoainheen pois liinakankhaan läpi. Pane juustoainheen painon alle yli yön. Pane sen sitte kuivahaan. ¶
Leikkaa juuston pikku palasiksi, ja pane net lämpimhään kaffhiin. Anna juuston sitte lämppiit hyvin kaffissa, ja syö sen sitte lusikalla. ¶
KAFFEOST ¶
Pyhän ruokatipsi - kaffijuusto! / Helgens mattips - kaffeost! ¶
Häftin "Kainun reseptii - Kvenske matoppskrifter" voit ostaat institutista post(a)kvenskinstitutt.no tahi lukkeet Issuu.comissa. / Heftet "Kainun reseptii - Kvenske matoppskrifter" kan kjøpes fra post @ kvenskinstitutt.no eller leses på Issuu.com: http://issuu.com/kvenskinstitutt/docs/kainunreseptii  ¶
Pohjaisen ihmissii -kalenterin 2012 julkaisthaan desemperikuussa. Tillaa oman kväänikalenterin! ¶
Pohjaisen ihmissii-kalenterin 2012 julkaisthaan desemperikuussa. Sen voi tilata etukätheen Kainun institutista. Hinta 100.- ¶
20.02.2012 Facebook ¶
Facebook, YouTube ja sms-mellingit saattava pelastaa monia uhanalaisia kieliä, uskova tietomiehet. ¶
Kunka sie markkeeraat kanssoinvälistä äitinkielen päivää? ¶
09.03.2012 Facebook ¶
Agnes Eriksen tekkee täyelä faartila 3.-4. klassin kväänin kielen oppikirjaa Lemmijovessa. Institutin kieli- ja kulttuurityöntekijä Pirjo Paavalniemi oon kans myötä kirjoittajana ja kääntäjännä. Kirjan julkaisthaan vielä tänä vuona. ¶
19.03.2012 Facebook ¶
26.03.2012 Facebook ¶
Soihturaito Lemmijovessa. Kyläläiset Pyssyjovesta, Pillavuonosta ja Leipovuonosta oon tulheet Lemmijokheen vastustamhaan kouluitten lopettamista Porsangin komuunissa. ¶
28.03.2012 Facebook ¶
Institutin vuosimellingin saatat lukkeet elektroonisena väršuunina nettilaijala Issuu.com/Kvenskinstitutt. ¶
18.04.2012 Facebook ¶
Kaisa Maliniemi oon kirjoittannu artikkelin eli kritikin , jonka saatat lukea lehessä Nordnorsk magasin 1-2012. Lehti oon markkinoila nyt! http://www.nordnorsk-magasin.no/  ¶
19.04.2012 Facebook ¶
Yhteiskonsertin järjestethään 20. maikuuta klo 14 Lemmijoven kulttuurisalissa. ¶
Nuoret Isovuonosta, Porsangista, Kaivuonosta, Tromssasta, Kaarasjovesta ja Suomen Karigasniemestä osalistuthaan konsertthiin. Tästä tullee soma! ¶
Oktasaškonsearta lágiduvvo miessemánu 20. beaivve dii. 14 Leavnnja kultursáles. ¶
Nuorat Stuorravuonas, Porsáŋggus, Gáivuonas, Romssas, Kárášjogas ja Suoma bealde Gáregasnjárggas oassálastet konsertii. Dat šaddá somá! ¶
Tervettulemaa! Bures boahtin! Velkommen! Tervetuloa! ¶
02.05.2012 Facebook ¶
Sillä aikaa ko ootat yhtheiskonserttia, saatat kuunela Uuet laulut-pellaamalistaa meän You Tube-kanaalilta. ¶
14.05.2012 Facebook ¶
Häytyykö osata kielen, jotta kuuluu tornionlaaksolaisheen/lantalaisheen minoriteetthiin? Debatti alko sen jälkhiin ko Kulturrådet päätti jakkaa minoriteettirahoja pääasiassa ruottinkieliselle kirjalisuuele Tornionlaaksossa. ¶
Kväänin kulttuurin ja kirjalisuuen nettiopetus Tromssan universiteetissä syyksylä: KVE-1120 Fordypning i kvensk kultur og litteratur - 10 stp. ¶
21.05.2012 Facebook ¶
Uuet laulut - Ođđa lávlagat - Nye sanger kiittää kaikkia rohki fiinistä konsertista! ¶
22.05.2012 Facebook ¶
25.05.2012 Facebook ¶
Kiviväki oon tulemassa kylhään Kainun instituthiin. Institutin kesänäyttelyssä oon esilä Agnes Eriksenin kivikuvvii, ja sen avathaan juunikuun lopussa. ¶
Uussii Uuet laulut 2012 käänöksii meän nettilaijala: ¶
"Joo, potelissa kyynelii met myymä Baden-Badenhiin. ¶
Sielä meiđän murhe hukkuu uimabasenkhiin. ¶
Joo, potelissa kyynelii met myymä Baden-Badenhiin. ¶
Sielä niissä kylppee turisti ja toinenki..." ¶
Uuet laulut- musiikkiprošektin videot löyvät meän You tube-kanaalista. Muistoja kaikista laulajista ja pellaajista jokka oliva myötä Lemmijoven konsertissa maikuussa: http://youtu.be/l2cJukRcyCY  ¶
Paljon uussii käänöksii löyttyy meän nettilaijalta. Met tehemä käänöksistä arkiivin, jota kaikki saatethaan lukkeet. http://www.kvenskinstitutt.no/sprak/eget-sprakarbeid/oversettelser  ¶
Halvaatko sääennustuksen kväänin kielelä sinun omale nettilaijale? Neuvot ja koodin löyvät yr.no:sta. Kainun institutti oon kääntäny säätermit kväänin eli kainun kielele. http://www.yr.no/paikka/Norja/Finmarkku/Porsanki/B%c3%b8rselv/daatta.html  ¶
Met olema nyt alkanheet kokkoomhaan kaikki linkit Delicious-nettipalveluksheen. Sinne olema pinonheet täheliset kväänin eli kainun kielen ja kulttuurin linkit. https://www.delicious.com/stacks/view/PEstww  ¶
07.09.2012 Facebook ¶
Ragnhild Vassvik Kalstad nimitethiin perjantaina uueksi saamelais- ja vähemistöasioitten staatinsekretääriksi. ¶
Facebook kväänin eli kainun kielelä (öystä)  ¶
Facebookkia oon nyt maholista käyttää kaikila pieniläki kielilä. Sie tarvittet tyhä vasituisen skriptin, jonka asenat netinlukijhaan. Kainun institutti oon kääntäny tärkeimpiä Facebookin sanoja tätä skriptiä varten. Sanat oon käänetty kahele eri variantile: Kvääni/Kainu (öystä) ja Kvääni/Kainu (vesta). Sie saatat valita kumpaa varianttia käytät. Asena skriptin ja valitte sitte Facebookin pääkieleksi tämän kielen: norsk (bokmål). Net sanat, joita ei ole vielä käänetty kvääniksi, näkyvä silloin norjaksi eli ruijaksi. ¶
Facebook kväänin eli kainun kielelä (vesta)  ¶
Facebookkii oon nyt mahđolista käyttäät kaikila pieniläki kielilä. Sie tarvittet tyhä vasituisen skriptin, jonka asenat netinlukkiijhaan. Kainun institutti oon kääntäny tärkkeimppii Facebookin sannoi tätä skriptii varten. Sanat oon käänetty kahđele eri variantile: Kvääni/Kainu (öystä) ja Kvääni/Kainu (vesta). Sie saatat valita kumppaa varianttii käytät. Asena skriptin ja valitte sitte Facebookin pääkieleksi tämän kielen: norsk (bokmål). Net sanat, joita ei ole vielä käänetty kvääniksi, nävythään silloin norjaksi eli ruijaksi. ¶
14-24.9.12 Facebook ¶
Kvääni- ja ruijansuomalaiset nuoret oon 14. septemperikuuta lähössä Venäjän Petroskoihin, jossa het tekevä näyttämäpelin yhessä karjalaisten nuoritten kans. Hyvvää matkaa! ¶
Näyttämäpelin "Kuka mie olen?" esittävä kvääninuoret yhessä karjalaisten nuoritten kans norjalais-venäläisten kulttuuripäivitten yhtheyessä Petroskoissa, Venäjän Karjalassa. ¶
Harjotukset kansalisteatterin pienelä seenilä. ¶
Sara Maria, Anneli ja Noora imroviseerathaan tuntheita. Tavustalla soipi laulu "Äitin sanat", jonka Karine Jakobsen laulo Uuet laulut -konsertissa. ¶
Nuoret harjotteleva karjalaista häätanssia. ¶
Anneli, Sara Maria, Sofie, Anna ja Maria tansathaan letkajenkkaa. ¶
Ensimäinen möötti karjalaisten muusikoitten ja näyttelijöitten kans. ¶
Ekaterina Bespalova, joka työtelee Tromssan KULTAssa, ohjaa nuoria hiljain illala lauvantaina. Nuorila oon ollu pitkät harjottelupäivät, klo 10.00 - 22.00. ¶
Ensimäiset karjalaiset tanssiaskelheet! ¶
Muusikot harjottelemassa. ¶
Karjalaiset häät. ¶
Harjotukset kansalisteatterin pienelä seenilä. ¶
Anna Rybalova jakkaa kukkia kaikile jokka oon olheet myötä tekemässä näyttämäpeliä ”Kuka mie olen?”. Met kiitämä sekä Norjan ja Venäjän puolen osalistujia somasta viikosta Petroskoissa ja eriliikaisen hyvästä esityksestä. ¶
01.10.12 Facebook ¶
Kväänin ja merisaamen kuvakalenterin `Pohjaisen ihmissii 2013' julkaisthaan desemperikuussa. / Kvensk-sjøsamisk fotokalender `Mennesker i nord 2013' kommer ut i desember. Foto: Nikita Hilko, Liisa Koivulehto, Silja Skjelnes-Mattila, Ellen Berit Dalbakk, Ørjan Bertelsen ja/og Sonja Siltala. ¶
03.10.12 Facebook ¶
Kansoittenvälinen nuorisoklubi Solveig Petroskoissa, Venäjän Karjalassa kirjottaa omala nettisivula nuorisoprošektista ”Kuka mie olen?”. Prošektissa olthiin myötä sekä kvääni-/ruijansuomalaisia ja karjalaisia nuoria. ¶
Institutile 164 000 kruunua lissää (tahi: Ei tullu niin paljon rahhaa ko mitä met toivoima)  ¶
Kainun institutti saapi 5,137 miljoonaa kruunua vuele 2013. Näin oon hallitus ehottannu: http://www.regjeringen.no/nb/dep/fad/dok/regpubl/prop/2012-2013/prop-1-s-20122013/6/7.html?id=701813  ¶
Astrid Ballo oon saanu Ruijan kvääniliiton korkeiman maininan eli Kunniapalkinon. Palkinon jaethiin Annijovessa septemperikuussa. ¶
Palkinon annethaan ihmiselle, joka oon jo pitemän aijan työtely aktiivisesti kvääniasioitten etheen. Astrid oon jo vuosia ollu tärkiä henkilö Pohjais-Varengin kvääniyhistyksessä. Hän oon useamman kerran ollu myötä liiton hallituksessa, ja hän oon alottanu monia tärkeitä kvääniprošekteja. Hän oon alottanu kans vasitun roikan kväänivaimoile - Kvensk Kvinnenettverk - jolle hän oon tehny omat nettisivut. ¶
Viimi aikana hän oon tehny työtä sen etheen ette Vesisaarheen saatais kvääninkielisen näyttämäpelin. Palkinon jakamisen yhtheyessä sai Astrid suuren kiitoksen siittä tärkiästä työstä, minkä hän oon vuositten aikana tehny. ¶
Kainun institutti oon hankkinu pianon  ¶
Institutissa oon fiini sali missä oon eriliikaisen hyvä akustikki. Sen tähen institutti oon hankkinu elektroonisen Roland-pianon, jota voipi käyttää erilaisissa tapahtumissa. Uusi hallituksen johtaja ja muusikko Irene Persen testaa pianoa. ¶
Kielitinka kokkointuu Tromssassa 19-20. päivä novemperikuuta  ¶
Seuraavassa kielitingan kokkouksessa suunitelhaan sitä, kunka met aijoma työtelä sananrakenuksen ja sanapuohin kans. ¶
Kokkouspaikka oon Hotel St. Elisabeth Tromssassa, ja se oon tarkotettu kaikile. Enämen tietoa tullee hiljemin. ¶
10.10.12 Facebook  ¶
Kväänin Kielitinka kokkointuu Tromssassa 19-20. päivä novemperikuuta  ¶
Kokkouksessa suunitelhaan sitä, kunka aijoma työtelä sananrakenuksen ja sanapuohin kans. Kaikin oon tervettulheet möötthiin! ¶
Kainun institutin uusi johtokunta  ¶
Kainun institutin johtokunnan uueksi johtajaksi oon valittu Irene Persen ja toiseksi johtajaksi Trond Trosterud. Persen oon Porsangin komuunin puolesta ja Trosterud oon Tromssan universiteetistä. Muut johtokunnan jäsenet oon Egil Borch (Ruijan Kväänit - Pyssyjokilaiset), Leena Niiranen (HiF) ja Jan Erling Persen (Ruijan Kväänit - Lemmijokilaiset). Novemperikuun 15. ja 16. päivä järjestethään johtokunnan ja työntekijöitten yhtheinen strategiakokkous Pyssyjovessa. ¶
11.10.12 Facebook ¶
Kainun institutin johtokunnan uueksi johtajaksi oon valittu Irene Persen ja toiseksi johtajaksi Trond Trosterud. Muut johtokunnan jäsenet oon Egil Borch (Ruijan Kväänit - Pyssyjokilaiset), Leena Niiranen (HiF) ja Jan Erling Persen (Ruijan Kväänit - Lemmijokilaiset). ¶
Kainun institutila oon uusi nettisivu eli nettilaita. Nyt voit lukea institutin uutisia kans kvääniksi: www.kvenskinstitutt.no  ¶
Kainun institutin prošektijohtaja Kaisa Maliniemi oon yhessä Ivar Johnsenin (Ruijan Kveeniliitto) kanssa ollu myötä kokkouksissa, joita järjestethiin NGO-prošektin yhtheyessä. Prošektissa freistathaan vahvistaa Venäjän inkerinsuomalaisten ja vatjalaisten kieltä ja kulttuuria eriliikaisesti kulttuuriaktiviteetitten avula. ¶
Kokkoukset järjestethiin Pietarissa 2.-4. oktooperikuuta, ja järjestäjänä oli Inkerin kulttuuriseura. ¶
- Matkala met opastuima inkerinsuomalaisten asuma-aloihin ja kielen tilhaan Venäjällä. Huonoin tilane oon vatjalaisila. Heilä ei ole ommaa kirjakieltä ja monikhaan ei enhään puhu kieltä. Vatjan kieli oon likelä eestin kieltä, muistelee Kaisa Maliniemi. Vatja oon äärimäisen uhattu kieli. ¶
Prošektissa oon myötä osalistujia Suomesta, Venäjältä, Eestistä ja Norjasta. ¶
Juunikuussa 2013 het tuleva Kainun institutthiin opastumhaan kväänin eli kainun kielheen ja kulttuurhiin. ¶
Luje enämen Inkerinmaasta täältä: http://fi.wikipedia.org/wiki/Inkeri http://no.wikipedia.org/wiki/Ingermanland  ¶
Inkerisuomalaisista saatat lukea enämen täältä: http://www.inkeri.spb.ru/  ¶
15.10.12 Facebook ¶
Kainun institutin prošektijohtaja Kaisa Maliniemi oon ollu myötä NGO-prošektin kokkouksissa Pietarissa. Prošektin avula freistathaan vahvistaa Venäjän inkerinsuomalaisten ja vatjalaisten kieltä ja kulttuuria. Luje enämen täältä: (institutin linkki) ¶
Kainun institutti oon myötä -oppiprošektissa  ¶
Kainun institutti oon myötä Grundtvig-prošektissa, jonka nimi oon . Prošekti oon kansoittenvälinen ja se kestää kaksi vuotta. ¶
Jokhainen institutti, joka oon myötä tässä prošektissa, mobiliseeraa oppijoita. Nämät oppijat osalistuva oppiprogramhiin, jonka aikana het kokoava yhtheisen, eurooppalaisen "Muistorasian". Tarkotuksena oon kovota erilaisia muistoja niistä aistimuksista jokka liittyvä ihmishiin ja kulttuureihin. Tämä eurooppalainen "Muistorasia" tullee sisältämhään muun myötä ääntä, videoita, lyhykäisiä muisteluksia, työpajoja, oppimateriaalia, kuvia ja internettinäyttelyitä. Tällä laila met otama vaarin meän kulttuurimuistoista ja säilytämmä niitä seuraaville sukupolvile. ¶
Oppiprošektin aikana Kainun institutin työntekijät oppiva luomhaan muistorasioita. Opetus tapahtuu sekä kansoittenvälisesti ja paikalisesti. Samala met järjestämmä paikalista aktiviteettiä, niin ko työpajoja ja kielikafeoita joissa voipi tua esile omia muistoja ja aistimuksia. Lapsile ja nuorile järjestämä aktiviteettejä, joissa het oppiva kunka luonon saattaa kokea aistitten kautta. ¶
Lisäksi kuvvaama videolle yli 65-vuotihaita ihmisiä jokka yhä puhuva kväänin eli kainun kieltä. Aktiviteeteissä, joita Kainun institutti järjestää, käytämä kväänin eli kainun kieltä. ¶
Enämen tietoja saat täältä: ¶
Kaisa Maliniemi ¶
Kaisa.Maliniemi@kvenskinstitutt.no  ¶
Kaisa Maliniemi ¶
Kaisa.Maliniemi@kvenskinstitutt.no  ¶
24.10.12 Facebook ¶
Kainun institutti oon myötä kansoittenvälisessä -oppiprošektissa, jonka aikana kovothaan yhtheisen, eurooppalaisen "Muistorasian". ¶
Luje enämen täältä: ........... ¶
06.11.12 Facebook ¶
Carlo Smaldone Villani oon kuvanu Youtube-videon ensimäisestä  - kokkouksesta jonka järjestethiin Münchenissä oktooperikuussa 2012. Kainun institutti oli myötä kokkouksessa. ¶
Kielitingan kokkous Tromssassa 19.-20. novemperikuuta  ¶
Kväänin eli kainun kielitinka kuttuu dialogiseminaarhiin missä praatithaan kväänin kielen terminologiasta ja siihen liittyvistä haastheista. Seminaarin järjestethään 19. ja 20. novemperikuuta. Paikka oon St. Elisabeth Hotell Tromssassa.  ¶
Kokkous alkaa maanantaina 19. novemperikuuta klo 10.00 ja loppuu tiistaina puolelta päivin. ¶
Kokkouksen teemat: ¶
Kaikin oon tervettulheet kokkouksheen!  ¶
Enämen tietoja: ¶
Hilde Skanke hilde.skanke@kvenskinstitutt.no Tlf: 46 54 88 70  ¶
12.11.12 Facebook ¶
Nuorisojärjestö Nuori Karjala järjesti -prošektin, jonka aikana järjestö kohatteli Kveeninuoret ja Kveeniliiton Tromssassa. Katto karjalankielisen reportaašin prošektista! ¶
Oppimateriaalia internetissä kieltenopettajille  ¶
Yykeänperän koulu ja Omasvuonon kielikeskus oon tehneet elektroonisen ideapärmin 1.luokan kielenopetusta varten, ja sen saattaa lastata suorhaan netistä. Pärmin materiaalin het oon julkaisheet sekä suomeksi ja pohjaissaameksi. ¶
Kainun institutti aikoo kevhäälä 2013 kääntää tämän fiinin ideapärmin kans kväänin eli kainun kielele. http://www.spraaksenter.no/?p=1276  ¶
19.11.12 Facebook ¶
Nyt meilä oon jo 200 tykkääjää Facebookissa! Kiitoksii paljon kaikile! ¶
Nyt meilä oon jo yli 200 tykkääjää Facebookissa! Kiitoksii paljon kaikile! ¶
26.11.12 Facebook ¶
Kiitoksia, kumpaaki!  ¶
05.12.12-15.02.13 oon Kainun institutissa Ringve Museon näyttely "Kiitoksia, kumpaaki!". Näyttelyssä kuulet artisteja jokka tutkiva musikin mailmaa jokhainen omala laila. Täälä kuuluu juutalainen rap, mettäsuomalainen blues ja kvääninkielinen pop yhessä vanhoitten rituaalitten ja perintheisen, sukupolvilta toisile siirtynheen musikin kans. Tervettulemaa! ¶
Pohjaisen ihmissii - Davvi olbmot - Mennesker i nord  ¶
Pohjaisen ihmissii - Davvi olbmot - Mennesker i nord  ¶
Kainun institutti julkaisee jo neljänen kerran kuvakalenterin Pohjaisen ihmissii. Tämän vuen teemana oon sekä kväänin ja merisaamen kielen ja kulttuurin revitaliseeraus, ja kalenterissa oon esilä muutamia niistä monista tulisielusista ihmisistä jokka työtelevä justhiinsa tämän etheen. Niin ko aijeminki, oon kaikki kalenteritekstit kvääniksi, saameksi ja ruijaksi. ¶
Pohjaisen ihmissii - Davvi olbmot - Mennesker i nord  ¶
Kveana instituhtta álmmuha juo njealját geardde Davvi olbmot -govvakaleandara. Dán jagáš fáddán lea kveana- ja mearrasámi giela ja kultuvrra revitaliseren. Mii hálidit kaleandargovaid bokte čalmmustáhttit olbmuid geat áŋgirit barget seailluhan dihte giela ja kultuvrra. Kaleandar lea čállojuvvon sihke kveana-, sámi- ja dárogillii. ¶
”Kielivuosi 2013 oon hööli ja kaikile tarkoitettu juhlavuosi, jonka aikana juhlima Ruijan kielelistä moninaisuutta” ¶
Meiđän joukko  – Kainun kielen pohjakursi Teksti: Eira Söderholm ¶
Stiinan Leena mennee kafehaan Maijan Kreetan kans ¶
Se oon kaunis syyspäivä. Stiinan Leena istuu universiteetin kentälä. Siinä oon soma istuut. Aurinko paistaa ja oon lämmin. Leena lukkee kirjaa. Hän ođottaa Maijan Kreettaa. Missä se oon? Oo ja, tuola se jo tullee. – Hei Leena! sannoo Maijan Kreeta. –Täälähän sie jo oletki. Kunka se mennee? – No hyvvää päivää, Kreeta! Hyvin se mennee? sannoo Stiinan Leena. – Mutta miksi sie vasta nyt tulet? – Voi antheeksi! Tulenko mie liijan hiljain? kyssyy Kreeta. – No ei, et sie liijan hiljain tule, vastaa Stiinan Leena. – Tässä oon soma istuut. Aurinko paistaa niin lämpimästi. Se oon fiini ilma tääpänä. – Niin, se oon kaunis ja lämmin aamu, sannoo Kreeta. – Mutta illala se piian sattaa. Niin seissoo kuitenki yr.no:n säätieđotuksessa.  – Ja niin. Se ei ole hyvä. Ilman se ei senthään vielä sađa lunta? Mie toivon, ette tullee pitkä ja lämmin syksy. Mie en tykkää, ette lumi tullee varhain, meinaa Leena. – Mutta ei se yr.no aina tieđä oikhein. – Ei tieđä. Ushein se tiettää väärin, sannoo Kreeta.  – Mutta mitä sie lujet? Mikä kirja tuo oon? Oonpa se paksu! – Tämä oon Alf Børsskogin rommaani, sannoo Leena. – Se muistelee kainulaisten ympäri, Pyssyjoven kainulaisten ympäri. – Kainulaisten ympäri! Vain kainulaisten ympäri! sannoo Kreeta. – Sehän oon jännittäävä! Ja niin paksu kirja. Oonko se kainuksi eli ruijaksi? Leena ihmettellee. Eikö Kreeta tieđä, ette Alfi kirjoitti kainuksi? Hän vastaa: –Kainuksi tietenki. Sehän oli kainulainen kirjailiija. Etkö sie sitä muista? – Nyt muistan hänen ko sie sanot. Sie sitte saatat lukkeet kainuu? kyssyy Kreeta. – Tietenki mie saatan lukkeet kainuu, vastaa Leena. – Miehän studeeraan kainun kieltä ja kulttuurii. Mutta mitä sie meinaat? Istumako tässä vain menemäkö kafehaan? Ilman kafea oon jo auki? Mie halluun kaffii. – Joo, menemä vain kafehaan, sannoo Kreeta. – Kyllä se jo oon auki. Mieki halluun kaffii. Mulla oon jano. Mutta menemäkö met tuohon ishoon kafehaan vain menemäkö met siihen pienheen kafehaan? – Menemä pienheen kafehaan, ehđottaa Leena. – Sielä oon soma istuut. Saama praatata. – Joo, sielä oon soma. Menemä sinne. Stiinan Leena pannee kirjan pois ja noussee. Het lähđethään kafehaan. ¶
Leena ja Kreeta juođhaan kaffii ja syöđhään kakkoo ¶
Ko Maijan Kreeta ja Stiinan Leena tulhaan kafehaan, se kafeassa oon rauhalinen ja vähän ihmissii. – Mihin met istuma? kyssyy Leena. – Missä sie halluut istuut? Oonko se hyvä istuut tuola klasin vieressä? – Joo, istuma sinne, vastaa Kreeta. – Mutta ensistä mie nouđan kaffii. Tuonko mie sulleki? – Ei, et sie tarvitte, kyllä mie nouđan itte, sannoo Leena. – Mulla oon nälkä. Mie halluun kans kakkoo. Jonku oikhein hyvän kakon! Vaikka mie olenki jo liijan paksu. – Pumpulipuhheita! meinaa Kreeta. – Sie tyhä luulet ette sie olet paksu. Syömä vain kakkoo kans! Het tulhaan tiskin vierheen. Tiskin takana seissoo nuori tytär. – Hyvvää päivää! tervettellee Leena. – Päivää, päivää! vastaa tytär. – Mitä tet otatta? Otattako kaffii eli teetä eli pryyssii eli mitä? Jos halluutta spesiaalikaffii, se sitä saapi tuosta kaffiautomaatista. – Mie halluun tavalista kaffii ja tuon… Leena ei ole sikkari. – Jaa, minkä kakon mie otan? Tuo oon sikkaristi hyvä ja tuo ja tuo ja… – En mie tieđä, minkä kakon sie halluut, sannoo Kreeta. – Mie kuitenki otan kaffii ja vaffelin. Ja marmelaattii kans ja päälyspiimää pääle tietenki. – Jaa niin, sannoo Leena. – Hyvä! Mene sie ja istu. Mie tuon sulleki. Mutta kunka se oon? Otatko sie maittoo kaffin kans? Vain otatko sie päälistä sen kans? – Joo, kiitos, mie otan maittoo ja sokkerii kaffin kans, vastaa Kreeta ja mennee ja istuu yhtheen pöythään klasin vieressä. – Selvä. Mie sitte otan… Mitä mie otan? hunteeraa Leena. – Niin, ole hyvä ja muistele, mitä sie otat, pyyttää tytär tiskin takana.  – No hyvä. Mie otan kaks kaffii ja yhđen sukulaatikakon ja yhđen vaffelin. Vaffelin kans tullee marmelaattii ja päälyspiimää, sannoo Leena – Marmelaati ja päälyspiimä oon tuossa tiskilä, näyttää tytär. – Siitä saapi ottaat itte, ole hyvä. – Kiitos! Mutta missä teilä oon pretta? kyssyy Leena. – Mie tarvitten pretan. – Pretat oon tuossa tiskin alla. Ota sieltä, ole hyvä, käskee tytär. – Kiitos. No, ilman mulla nyt oon kaikki. Kaksi kaffii maiđon kans ja sukulaatikakko ja vaffeli. Kunka paljon se tekkee? kyssyy Leena. – Se tekkee 75 (seittemenkymmentä viisi) kruunuu, kiitos, vastaa tytär. – Mie maksan kortila, sannoo Leena. Tytär näyttää maksovehjettä. – Ole hyvä, tässä oon maksovehjet.  – Kiitos! Sano vielä, ole hyvä, kunka paljon se tekkee yksi kaffi ja yksi vaffeli, pyyttää Leena. Tytär hunteeraa ja sannoo sitte:  – Se tekkee… Jaa, se tekkee 30 (kolmekymmentä) kruunuu. Stiinan Leena kiittää: – No kiitos. Siinä oon sitte kaikki. Hyvästi!  – Hyvästi vain! Stiinan Leena tullee Maijan Kreetan tykö. Kreeta istuu klasin vieressä ja ođottaa. Leena istuu alas. Hän anttaa kaffin ja vaffelin Kreetale ja sannoo: –  Ole hyvä. Siinä oon sulle kaffi ja vaffeli. Kaffi oon maiđon kans ja vaffelin päälä oon marmelaattii ja päälyspiimää. Se tekkee 30 (kolmekymmentä) kruunuu. – Kiitos! kiittää Kreeta. – Sie olet siivo. Mutta…Missä se sokkeri oon? Mie en näje sitä. – Voi herraton aika! huuttaa Leena. – Sitä ei ole! Mie nouđan sulle. – Ei, ei, et sie tarvitte. Mie nouđan itte, sannoo Kreeta. Ko Leenala ja Kreetala oon kaffit ja kakot ja vaffelit ja sokkerit ja kaikki, sitte het istuthaan ja praatathaan. ¶
Missä Mikko oon? ¶
– No nyt sitte se assii mistä met piđämä puhhuut. Mitä sie hunteeraat? kyssyy Kreeta. – Sulla oli joku assii. – Niin, tieđätkö, mitä mie hunteeraan? Mie hunteeraan ette… Mutta voi herraton aika! huuttaa Leena sitte. – Nyt mie muistan. Mikko piti kans tulla. Missä se nyt oon? – Niin kuka Mikko? kyssyy Kreeta. – Tunnenko mie sen Mikon? – En mie tieđä, tunnetko sie sitä Mikkoo, sannoo Leena. – Mie meinaan Petterin Mikkoo. – Meinaatko sie sitä tromssalaista poikkaa? Sitä joka studeeraa histooriaa täälä universiteetissa? kyssyy Kreeta. –  Niin justhiin, sannoo Leena. – Sitä justhiin mie meinaan. Tunnettako tet toinen toisen? Maijan Kreeta ei ole sikkari. Hän sannoo: –  Mie en tieđä, saatanko juuri sannoot, ette mie tunnen hänen. Mutta tieđän kyllä, kuka se oon. Semmoinen oikhein soma ja kommee poika. Se oon Liisan Matin kaveri. Ja Liisan Matin mie kyllä tunnen oikhein hyvin. Se studeeraa matematikkii niin ko mieki. – Niin justhiin. Sitä poikkaa mie meinaan, vastaa Leena. – Net pruukathaan aina kulkkeet yhđessä, Mikko ja Matti. – Mutta oonko se Mikko sitte sinun kaveri, ko sie sen täälä meinaat kohđatella? kyssyy Kreeta. – Joo, oikhein hyvä kaveri, vastaa Leena. – Met olema molemat myötä kainulaishommissa. – Ja niin. Ja hän sitte pittää kans tulla tänne? kyssyy Kreeta. – Niin. Mutta voi herraton aika! Leena taas huuttaa. – Sehän tietenki ođottaa meitä tuola ulkona kentälä. Eihän se tieđä ette met olema täälä. Mie häyđyn rinkata sille. Ja heti! Stiinan Leena ottaa käsifuunin laukusta ja meinaa rinkata. Mutta justhiin silloin se käsifuuni rinkkaa. Stiinan Leena kattoo ja näkkee, ette se oon Petterin Mikko. Voi, voi, mitähän se Petterin Mikko nyt ajattellee! Oonkohan se vihainen? – Hei Mikko! tervettellee Leena. – Mistä sie rinkkaat? Missä sie olet? – Hyvvää aamuu, Leena! tervettellee Mikko. – Anna mulle antheeksi! Mie olen vielä kotona. – Mitä? Kotona? huuttaa Leena. – Ja mikä aamu nyt oon? Nyt oon jo päivä, ette sen tieđät. Mie olen täälä universiteetissa ja ođotan sinnuu. Ođotan ja ođotan. Miksi sie et ole täälä? Niin, ja täälä oon yksi toinenki tytär. Met istuma ja ođotamma sinnuu. Miksi sie et ole täälä universiteetissa? – Noo… Niin, anna antheeksi, pyyttää Mikko. – Mie olen tääpänä vähäsen vaipunu. Met olima eilen Matin kans… No, muistelen sulle sitte. Mutta nyt mie heti tulen sinne universiteetthiin. Otan pyssin ja tulen. Missä tet oletta? – Nyt met jo olema Maijan Kreetan kans täälä universiteetin kafeassa, muistelee Leena. – Tässä pienessä kafeassa. Siinä kafeassa mikä oon meiđän institutin alla. Tule tänne ja heti! Leena vielä käskee. Nyt Mikole tullee hoppu: – Tulen, tulen, mie tulen heti. Ođota, ole siivo, sielä. Heti mie olen sielä. – No hyvä. Näjettelemä sitte, sannoo Leena. – Näjettelemä!  Heilä oon kaikila hoppu Stiinan Leena pannee käsifuunin laukkhuun ja tyttäret juođhaan kaffin ja syöđhään kakot ja vaffelit. Sitte Mikko jo tulleeki. – Hyvvää aamuu, tyttäret! tervettellee Mikko. – Kunka se mennee? – Aamuu, Mikko! Hyvin se mennee, vastaa Leena. – Met täälä istuma ja ođotamma sinnuu, Kreeta ja mie. Mutta piian tet että tunne toinen toista? Maijan Kreeta oon Yykeästä pois, mutta assuu nyt Tromssassa. – Joo vain, kyllä mie tämän tyttären tieđän. Sehän oon Liisan Matin kaveri, sannoo Mikko. – Kunka se mennee, Kreeta? – Kiitos kysymisestä, hyvin se mennee, vastaa Kreeta. – Kyllä mieki sinun tieđän. Liisan Matti ushein puhhuu sinusta. – No, se oon hyvä, ette tetki nyt viimen tutustutta. Mulla oon assii, mistä mie halluun puhhuut teiđän kans, muistelee Leena. Petterin Mikko oon hööli ja sannoo Kreetale: –  Oikhein soma tutustuut, Kreeta. – Samoten. Soma tutustuut sinun kans, Mikko. Mutta mikä se sinun assii oon, Leena? Nyt mie halluun kuula, mikä se sinun assii oon. Muistele meile, pyyttää Kreeta. – Mie en tieđä, jaksanko mie istuut ennää täälä tässä samassa kafeassa. Mitä tet meinaatta? Piian menemä johonki muuhun paikkhaan? ehđottaa Leena. – Vain oonko teilä hoppu? Mitä kello oon? Maijan Kreeta kattoo kelloo ja huuttaa: – Voi ei! Kello oon jo nuoin paljon! Se oon heti yksitoista. Mie häyđyn mennä oppitiimale. Emmä met saata ennää lähteet mihinkhään muuvale. Mulla oon matematikin oppitiima kvartin yli yksitoista. Mie häyđyn heti lähteet. Meiđän opettaaja ei tykkää, jos se häyttyy ođottaat meitä. – Ođota vielä vähän, pyyttää Leena. – Älä heti lähđe. Met häyđymä soppiit, koska met sitte kohđattelema. Mie halluun tođesti puhhuut teiđän kans. Koska teile passaa? Huomena? Vain tääpänä illala? Mitä tet tehettä illala? – Voi riivattu! huuttaa Mikkoki. – Oonko kello tođesti jo nuoin paljon! Huh huh! Mieki häyđyn lähteet. Mulla oon Pohjaismaitten histoorian tiima. – Ođottakkaa, ođottakkaa nyt vähäsen! pyyttää Leena. – Koska teile passaa ette kohđattelema? Passaako tääpänä illala? Ilman tet että perjantaina tehe läksyi? – Kyllä mulle passaa tääpänä illala. Mutta sitte mie otan Liisan Matin myötä. Oonko se OK? kyssyy Mikko. – Tietenki se oon OK, vastaa Leena. – Se oon oikhein hyvä. Mutta sie, Kreeta? Saatatko sie tulla illala? Maijan Kreeta oon iloinen ja sannoo: – Joo, tääpänä passaa oikhein hyvin. Ja soma, jos Mattiki tullee. Sitä oon aina soma kohđatella. – Mutta missä met kohđattelema? Passaako teile, ette tuletta minun tykö? ehđottaa Leena. – Kyllä mulle passaa, jos Mikole passaa, sannoo Kreeta. – Joo, mie tulen ja tuon Matin myötä. Sehän olis oikhein soma. Mutta koska? Mihin aikhaan met tulema? kyssyy Mikko. Stiinan Leena hunteeraa vähäsen ja sannoo sitte: – Tulkkaa kello kuusi. Vain piian se oon liijan varhain? Mihin aikhaan tet halluutta tulla? Maijan Kreetaki hunteeraa. Sitte hän sannoo:  – En mie niin varhain kerkkii. Sanomako kello seittemen? Vain kello kahđeksen? Vain puoli kahđeksen? – Kahđeksen passaa. Met tulema Matin kans kello kahđeksen, sannoo Mikko. – Tuletta sitte minun tykö kello kahđeksen, päättää Leena. – Ilman sie Mikko muistat, missä mie asun? Mie asun vielä samassa paikassa siinä Isolakađula. Mikola oon hoppu. Hän sannoo: – Joo, joo, kyllä mie tieđän. Eikö se adressi ole Isokatu 4 (nelje)? Näjemä sitte illala. Nyt mie häyđyn juosta. Hyvästi!  –  Mullaki oon jo hoppu, sannoo Kreeta. – Näjemä illala. Hyvästi! – Hoppu se oon mullaki! Kello oon jo kvartin yli yksitoista. Hyvästi! Ja tervettulemaa minun tykö! sannoo vielä Leena. Yks kaks kolme nelje viis jää sie siihen siis! Pyssyjoki ¶
Stiinan Leena unistellee ¶
Stiinan Leena makkaa sängyssä ja unistellee. Hän seissoo kentälä meren rannassa, piian jonku vuonon rannassa. Se oon kesä. Ilma oon kaunis. Aurinko paistaa ja oon lämmin. Kyllä oon kaunis paikka! Vähäsen kuitenki tuulee. Hän näkkee ette vuonossa oon paaroi. Hän kattelee maisemaa ympärillä. Ko hän kattoo vuonhoon käsin, se hän näkkee kaksi pitkää niemee. Niitten välissä oon virta. Uloskäsin näkkyy kaksi saarta. Takana oon korkkee vaara ja vaaran rintheessä oon outa. Siinä oon kans syvä vankka. Vankkaa alas tullee iso joki. Se tullee sikkaristi jostaki järvestä korkkeelta tunturista. Vuonon rannassa oon pieni kylä. Mithään tietä ei ole. Mutta rannassa oon kuitenki pieni hamina ja siinä oon venheitä. Piian tänne päässee tyhä venheelä eikä olheen piililä eli pyssilä? Maisema oon opas. Se oon niin ko hänen kotopaikka Naavuonossa, mutta kuitenki vieras. Hänen kotokylässä oon paljon huonheita, ja sinne tullee hyvä asfalttitie. Missä mie olen? hän ajattellee. Mikä paikka tämä oon? Ja mikä aika tämä oon? Hän kattelee vielä ympärille. Hän näkkee, ette rannassa oon pieni harmaaja huonet. Siinä oon tyhä yksi klasi ja matala ovi. Ovi aukenee ja ulos tullee vaimo. Oonko se hänen muori? Piian se oon hänen muori! Ulos tullee vielä toinen, oikhein vanhaa vaimo ja kaksi miestä. Toinen mies oon kohta nuori ja toinen vanhaa. Oonko siinä hänen faari ja hänen ämmi ja äiji? Mutta miksi niilä oon nuoin kummaliset vaattheet? Kukka net oon? Vielä hän näkkee, ette siljola seissoo pieni poika ja tytär. Kukka net sitte oon? Poika oon niin ko hänen veli ja tytär niin ko hänen sisar. Mutta nyt se vanhaa vaimo huuttaa jotaki. Mitä se huuttaa? Leena kuulee ette se huuttaa:  – Tule Leena jo sisäle! Kalavelli oon valmis! Tule, niin syömä! Mutta se huonet ei ole hänen kotohuonet. Hänen kotohuonet oon iso ja se oon valkkee. Leena melkhein pölästyy ja…  Samassa hän kuulee, ette joku rinkkaa. Mikä se oon? Muori kattoo ja faari kattoo ja veli ja sisar ja ämmi ja äijiki kađothaan. Missä hän oon? ¶
Menemäkö kinhoon? ¶
Leena kattoo ympärille. Hänhän oonki kotona, omala soffala Tromssassa! Käsifuuni rinkkaa pöyđälä. Leena ottaa käsifuunin ja sannoo:  – Halloo! Se oon Leena. Kuka puhhuu? Kuuluu ääni:  – Miehän se olen, Mikko. Etkö sie näje? Hyvvää ilttaa! – Siekö se olet, Mikko? Ilttaa vain, tervettellee sitte Kreeta. –  Mie unistelin ja luulin, ette mie olin kotona Naavuonossa. Eli mie en ole sikkari, missä mie olin. Se paikka oli niin ko minun kotopaikka mutta ei se kuitenkhaan ollu minun kotopaikka. – Oo ja, sannoo Mikko. – Mutta nyt sie piđät herätä.  – Mitä kello oon? Oonko se jo kahđeksen? kyssyy Leena.  – Ei se nyt vielä kahđeksen ole, se oon vasta kuusi.  – No hyvä, Stiinan Leena huokaissee. – Mie jo ajattelin ette mie olen nukkunu liijan pitkhään. Mutta mitä sie ajattelet? Miksi sie rinkkaat?  – Kuule, Leena. Tääpänä mennee niin hyvä filmi Maailmanteatterissa. Mie halluun nähđä sen, ja Mattiki halluu. Emmäkö saata mennä kinhoon? Tule sieki myötä, ehđottaa Mikko.  – Oo ja, mikä filmi se oon? kyssyy Leena. – Se oon yksi Mikon Anstin filmi. Se muistelee kainulaisten ympäri, vastaa Mikko.  – Emmäkö met saata mennä huomena? Sehän tullee Kreetaki tääpänä tänne, etkö sie muista? kyssyy Leena.  – Se filmi mennee tyhä tääpänä. Kyllä sie tieđät, nethän menhään tyhä päivän eli pari täälä, sannoo taas Mikko.  – Mutta mitä met tehemä sen Kreetan kans sitte? kyssyy taas Leena.  – Freistaa rinkastaat sille! Piian se passaa silleki tulla kinhoon. Leena hunteeraa vähäsen ja sannoo sitte: – No ilman mie sitte häyđyn rinkastaat sille. Kyllä mieki halluun nähđä sen filmin. Mutta koska se alkkaa? – Se alkkaa puoli kahđeksen, sannoo Mikko.  – No hyvä. Jos sie et kuule mithään multa, se kohđattelema sielä sitte, myönttyy Leena. – Soma! Näjettelemä sitte. Hyvästi, Leena! – Hyvästi, hyvästi, Mikko! Mie rinkkaan heti Kreetale. ¶
Het käyđhään kinossa ¶
Leena ja Kreeta kohđatelhaan Maailmanteatterissa kvartin yli seittemen. Kreetala oon myötä vieras tytär.  – Hei, Leena! Tämä tässä oon Hannun Hanna. Hän oon Pykejästä pois. Se tuli vasta eilen Tromsshaan, muistelee Kreeta Leenale.  – Hyvvää ilttaa! Leena tervettellee. – Mutta mikä sinun nimi oon? Mie en kuule täälä mithään. Täälä oon niin kamala remu, ette mie en kuule mithään.  – Mie olen Hannun Hanna. Hyvvää ilttaa, huuttaa Hannun Hanna. – Mie olen Pykejästä pois, ja tyhä käymässä Tromssassa. Leena huuttaa takaisin: – Se oon soma kohđatella! Minun nimi oon Stiinan Leena. Mie olen Naavuonosta pois, mutta nyt mie asun Tromssassa. Mutta menemä tuone ulos, piian met sielä kuulema paremin. Het menhään ulos. Kinhoon mennee paljon ihmissii. Kaikki haluthaan nähđä sen Anstin filmin. Se muistelee kainulaisten histooriasta ja oon kuulemin oikhein hyvä filmi. Mutta missä net pojat oon? Kello oon jo heti puoli kahđeksen eikä poikkii nävy mishään. Stiinan Leena, Maijan Kreeta ja Hannun Hanna seisothaan kinon eđessä ja ođotethaan. – Miehet! sannoo Leena. – Niitä häyttyy aina ođottaat. Ensistä pyyđethään tänne, ja sitte net ei tule itte! – Niin, heti met häyđymä mennä sisäle. Mie halluun nähđä sen filmin, meinaa Kreeta. – Kauvoin emmä ennää ođota.  Mutta samassa pojat jo tulhaanki.  – Voi antheeksi! sannoo Mikko. – Justhiin ko mie piđin lähteet, se mulle rinkas minun faari. Ja se puhhuu aina niin paljon. Kreetale Mikko sannoo: – Tämä tässä oon sitte se Matti. Se oon Alattiosta pois. Piian tet tunnettaki toinen toisen?  – Joo, tietenki mie tunnen Matin. Hei vain, Matti! Mutta tämä tytär tässä oon Hannun Hanna Pykejästä. Hän oon käymässä Tromssassa, sannoo Kreeta. – Mutta nyt häyđymä mennä sisäle. Ilman teilä oon piletit?  – Voi pahus, ei ole! hoksaa Matti. – Voi siis miehet! Mutta nyt menkkää hopusti ja ostakkaa net piletit! Meilä tyttärillä oon jo piletit, tietenki. Kohđattelema tässä ulkona filmin jälkhiin. Oonko se hyvä? kyssyy Leena ja huokaissee.  – Mie laukon heti ja ostan, sannoo Matti. Het laukothaan Mikon kans sisäle kinhoon. – Naiset…, mutissee Mikko vielä ko mennee. Heti het oon kaikki kinosaalissa ja kattothaan filmii. Se oon jännittäävä. Se muistelee Ollin Knuutista eli Knud Qvænistä, muutamasta alattiolaisesta, joka eli 1700-luvula (seittementoista sađan luvula). Siinä tapattuu kaikkee kamalaa, mutta loppu oon hyvä. Niin kuitenki ajattellee Stiinan Leena, ja piian kaikki muutki. Filmin jälkhiin het seisothaan kinon eđessä ja puhelhaan filmin ympäri.  – Kyllä se oli jännittäävä filmi! Ja ajatelkkaa, se oon kaikki totta! sannoo Leena.  – Totta ja totta…Filmit oon aina fiksuunii. Mutta kyllä se Knuutti oon historialinen persoona, tiettää Mikko.  – Ja muistakkaa ette se oli alattiolainen! sannoo Matti. Hän oon vähäsen ylppee, ko hän oon itteki Alattiosta pois. – Ajatelkkaa minkälaisen reisun se Knuutti teki, ko se reisas Kööpenhaminhaan kuninkhaan tykö! Alattiosta Koutokeinhoon, Koutokeinosta Kaaresuanthoon, Kaaresuanosta Tornihoon, Torniosta Tukholmhaan ja sieltä vielä Kööpenhaminhaan. Eikä silloin ollu piilii eikä tookkii eikä flyyii. Se piti reisata poroila ja venheelä ja hihđataki se piti! Joo poka se oli reisu! – Joo vain! Mutta mitä met nyt tehemä? Menemäkö johonki restaurantthiin? Saatama vaikka juođa yhđen öölin eli klasin viinii, ehđottaa Kreeta.  – Voi kamala, mie häyđyn huomena nousta ylös niin varhain. Mulla oon frisööri jo kello yhđeksen aamula, sannoo Mikko.  – Oonko kello yhđeksen nyt niin varhain? Ja koska met sitte puhuma, jos tet nyt heti menettä kothiin? kyssyy Leena.  – Puhuma? Mistä met piđämä puhhuut? kysythään muut.  Leena huokaissee: – Voi herraton aika! Ettäkö tet muista? Miehän sanoin, ette mulla oon tärkkee assii teile.  – Joo vain, nyt mie muistan. Mutta emmäkö met saata puhhuut siitä huomena? Huomena oon lauvantai ja mulla oon parempi aika, sannoo Mikko. Ja niin het sovithaan. Het kohđatelhaan seuraavanna päivänä Leenan tykönä kello viisi. Leena luppaa ette hän laittaa heile keskipäivää. Silloin kyllä sikkaristi kaikki tulhaan. Kaikkihan tykäthään ruvasta! ¶
Kreeta ja Hanna kaupathaan ¶
Maijan Kreeta ja Hannun Hanna kävelhään kaupungilla. Het aijothaan vähän kaupata. Ja piian juođa kans kupin kaffii jossaki somassa kafeassa. Kello oon vasta yksi, se heilä oon hyvä aika ennen ko het piđethään olla Stiinan Leenan tykönä. – Mitä sie aijot ostaat? Mihin met pitäisimmä mennä? kyssyy Kreeta.  – Mie halluun ostaat vaattheita, ko mie nyt olen kaupungissa. Pykejässä ei ole vaatetkauppaa, vastaa Hanna.  – No, mutta eikö Kirkkoniemessä ole vaatetkauppaa? ihmettellee Kreeta.  – Kirkkoniemessä kyllä oon kohta paljon vaatetkauppoi. Mutta mie en löyđä sieltä oikkeita vaattheita, semmoissii mistä mie tykkään, sannoo Hanna.  – Minkälaisista sie sitte tykkäät? Eli minkälaissii vaattheita sie nyt tarvittet? kyssyy taas Kreeta.  Hanna vähäsen aikkaa hunteeraa ja sannoo sitte:  – Mie tarvitten uuđen hamheen, housut, plyysin, T-paiđan, sukat, tröijyn, kengät ja vaikka mitä. Mulla ei ole vaattheita, siehän näjet.  – Älä nyt taajo, oonhan sulla vaattheita. Nytki sulla oon päälä oikhein sievä jakka ja kommeet saapphaat. Ja mie tykkään kyllä tuosta sinun plyysistä ja nuoista sinun housuista. Net oon oikhein fiinit, sannoo Kreeta.  – Joo, joo, mutta net oon jo liijan vanhaat. Mie halluun jotaki uutta, meinaa kuitenki Hanna.  – Hyvä oon, menemä sitte tuohon ostosentterhiin tuola rannassa. Sielä oon paljon vaatetputikkiita, ehđottaa Kreeta.  Mutta Hanna puđistaa päätä. Ei, ei hän tahđo ostosentterhiin.  – Sielä oon sikkaristi samat vaattheet ko Kirkkoniemessä. Eikö täälä ole yhtäkhään spesiaaliputikkii? Kreeta häyttyy nyt hunteerata. Hän ei ushein osta vaattheita. Hän tykkää vanhoista vaattheista. Nytki hänelä oon päälä vanhaat siniset dongerihousut ja vanhaa punainen anorakki. Jalassa hänelä oon joggekengät. Kuitenki hän meinaa, ette hän oon nokko fiini. Mutta mihin het saatettais mennä? Sitte hän muistaa:  – Vihriselläkađula kyllä oon hyvä vaatetkauppa, semmoinen spesiaaliputikki. Piian menemä sinne?  – Menemä vain! Se kuuluu hyvältä! Hanna oon iloinen. Putikissa oon oikhein paljon vaattheita. Tuossa henkkaa hamheet ja kleningit, tuossa plyysit, tuola hyllylä oon houssui ja paittoi ja tuossa tällingissä oon kenkkii. Sukat oon omassa loovassa. Täältä kyllä löyttyy oikkeet ja passelit vaattheet Hannale! – Tule tänne, Kreeta! huuttaa Hanna. – Katto ko tässä oon fiinit keltaiset housut! Eli piian nämät oransit oon hyvät? Mitä sie tykkäät, Kreeta? Prööväänkö mie näitä?  – Ohhoh, voi herraton aika! No, saatathan sie pröövätä. Mutta piian nuot oon liijan isot. Sie olet niin hoikkanen tytär, meinaa Kreeta.  – Piian oonki. Mutta tässä oon S-koko. Mie pröövään nuoita oranssiita houssui ja sitte tätä vihristä paittaa ja vielä nuoita kaunhiita nahkasaapphaita. Niitä mie saatan käyttäät talvela, sannoo Hanna ja kattoo pröövilomhaan. Kreeta kävelee ympäri ja kattelee vaattheita. Mitäs tuossa oon? Nuoin sievä hamet! Se oon pruuni kappeitten vihristen raittoin kans. Piian se kuitenki oon liijan lyhykäinen? Kreeta meinaa, ette hänelä oon paksut polvet. Hän ei tahđo, ette muut näjethään net. Mutta tuo vihrinen paita kyllä olis sen kans hyvä. Ja halpa! Eli piian tuo keltainen olis parempi? Eli tuo punainen paita? Ja nuot kengät! Joo vain oon fiinit kengät! Mie pröövään näitä. Hanna kuitenki tietenki viippyy tuola pröövilomassa kauvoin, se mulla oon hyvä aika pröövätä, ajattellee Kreeta. ¶
Hanna oon onneton ¶
Hannun Hanna seissoo kađula kaupan eđessä. Hän ei ole olheen iloinen. Hän oon onneton! Hänelä ei ole yhtäkhään pussii eikä pakkaa. Kädet oon tyyhät. Kunka siinä niin kävi? Hanna aikoi ostaat vaattheita, mutta ei sitte ostanukhaan. No, siinä pröövilomassa oli niin paha peili. Ko hän prööväs vaattheita, se peili koko aijan pilkkas ja haukkui häntä: Sulla oo liijan lyhykäiset jalat. Sulla oon paksut polvet ja reiđet. Vatta oon ko jalkapallo. Rinnat oon liijan pienet. Kädet oon suuret ko lappiit. Sölkä oon kumara. Kaula oon liijan lyhykäinen. Ja sitte naama! Suu oon suuri, korvat oon suuret, nenä pitkä, posket ko pollit, silmät pienet ko sijala, hamphaat keltaiset. Leuvassa oon niiiiin ruma pruuni prikku. Hykset oon ko hamppuu. Mie olen ruma, ruma, ruma, ja kaikki nämät vaattheetki oon rumat! ajattellee Hanna. Ulos täältä ja äkkii! Hän ei näje Kreettaa mishään. Mihin Kreeta katos? Joko se lähti? Eihän se aikonu ostaat mithään. Ilman se ei lähteny ilman häntä? No, nyt Kreeta tullee ulos putikista. Sillä oon paljon pussii ja pakkoi.  – Mihin sie katosit? kyssyy Kreeta.  – Mihin sie itte katosit? vastaa Hanna. – Mie tulin ulos, ko en nähny sinnuu mishään. Mutta mitä sulla oon nuoissa pussiissa ja pakoissa. Ilman sie et ole ostanu vaattheita? Siehän sanoit, ette sie et perusta vaattheista. – No ostin kuitenki. Mie löysin niin fiinin pruunin hamheen ja kaunhiin punaisen paiđan ja vihriset kengät. Sitte mie löysin vielä sukat, mitä mie saatan käyttäät sen hamheen kans. Mie en tieny, ette tässä putikissa oon niin fiinii vaattheita. Mutta mitä sie ostit? Löysitkö sie jotaki? kyssyy Kreeta.  – Voi, en mie löytäny mithään. Se oli liijan tyyris kauppa. Eikä net vaattheet olheet niin fiinit, mie piđän. Ei net kuitenkhaan passanheet mulle, vastaa Hanna.  – No voi ihmet! Kyllä sie olet kranttu. Mistä sie sitte vaattheet löyđät? Ko et löyđä Pykejästä etkä Kirkkoniemestä etkä Tromssasta etkä misthään, ihmettellee Kreeta.  – Mie ostan netistä. Se oon niin helppo eikä ole niin tyyris, sannoo Hanna. ¶
Leena saapi vierhaita ¶
Stiinan Leena häärää köökissä ja laittaa ruokkaa. Hän keittää kalavellii. Siinä hänelä oon puteettii, kylrötterii, tavalista löökkii, purjolöökkii ja tietenki saittaa. Höystöksi hän pannee suolaa, pippurii, laakerilehtee ja vielä dillii. Joo vain tullee makkee velli! Ei, mutta vähäsen margariinii kans pittää vellissä olla. Vain kunka se oon? Oonko net niin krantut ette haluthaan voita vellissä? Leena hunteeraa. Ei vain, kyllä hän pannee vellhiin margariinii, se oon niin tervheelinen. Ja ko net vielä saađhaan leippää, se se oon nokko.  Mutta mitä hän sitte pittää laittaat päälysruvaksi? Pittääkö hän paistaat kakon? Leena kattoo kelloo. Ei, ei hän kerkkee, se tullee liijan hoppu. Hän kattoo fryyshiin ja näkkee, ette sielä oon oikhein hyvä kakko. Mutta se ei nyt auta, ko hän unheetti ottaat sen ulos. Hän kattoo taas kelloo. Se oon jo puoli viisi. Leena kattoo jääkaapphiin. Joo poka! Jääkaapista hän löyttää kaffijuuston. Sehän oon niin makkee kaffin kans. Kyllä se oon nokko hyvä. Päälysruvaksi sitte kaffii ja juustoo. Niin, ja oonhan hänelä hilloi kans. Hän plokkas niitä kesälä monta liitterii.  Leena pannee pöyđäle syvät talriikit ja lusikat ja klasit. Kunka monta heitä oon? Kreeta, Hanna, Mikko ja Matti. Ja hän itte. Se tekkee yksi, kaksi, kolme, nelje, viisi. Tarvithaan viisi talriikkii, viisi lusikkaa ja viisi klassii. Ja veittet ette saađhaan ottaat voita leivän pääle. Mutta tarvithaanko vielä fatit leippää varten? Tullee paljon astiita, mutta ei se tehe mithään. Hän pannee pöyđäle kans viisi leipäfattii ja vielä vesimukin. Vesi oon niin hyvä juoma. Sitte ovikello jo rinkkaa. Joko net oon täälä? Leena mennee ja aukaissee oven. Joo vain! Sielä seisothaan Mikko ja Matti.  – Hyvvää päivää, pojat! Tervettulemaa! Tulkkaa hopusti sisäle. Se oon niin kylmä sielä kangissa, päässee kylmä sisäle, käskee Leena.  – Päivää, päivää, Leena! Tulema kyllä, sanothaan pojat. – Ja katto, toima sulle kukan. Ole hyvä! Ilman sie tykkäät kukista?  – Tietenki tykkään. Oonpa se kaunis! Kiitoksii vain oikhein paljon, sannoo Leena ja oon iloinen. Heti pojat oon sisälä porstuussa. Het henkastethaan jakat, panhaan lakit hyllyle, riisuthaan kengät ja tulhaan tuphaan.  – Mutta kunka täälä oon hyvä haiju! Sikkaristi met saama hyvvää ruokkaa! Meilä oon jo nälkä, sanothaan pojat.  – Joo vain, heti saatta ruokkaa. Se oon kyllä valmis. Häyđymä tyhä ođottaat, ette Kreeta ja Hannaki tulhaan. Mennee kuitenki puolen tiimaa ennen ko ovikello taas rinkkaa. Sielä net viimen tulhaan, Kreeta ja Hanna. Leena ei meinaa tuntteet Kreettaa.  – Joo vain sie olet fiini! Oonko sulla uuđet vaattheet? Uusi hamet ja paita ja saapphaatki aivan uuđet! Ja vielä uusi frisyyriki! Mitä sulle oon tapattunnu? ihmettellee Leena. Kreeta ja Hanna muistelhaan heiđän kauppareisun ympäri: Kunka Kreeta sai uuđet vaattheet, mutta Hanna ei löytäny mithään. Ja kunka Kreeta vielä löysi aikkaa mennä frisöörille. Nyt oli Kreetala hyksetki hirmuinen fiinit! Joo poka oli kaunis tytär! Uusi Kreeta! – Mutta nyt emmä saa unheettaat pääassiita. Ruoka jähtyy. Nyt äkkii tänne köökin puolele. Mulla oon ruoka köökissä. Täälä tuvassa ei ole passelii pöyttää eikä passeliita toolii. Niin ette häyđymä syöđä köökissä, jos herrasväjele passaa. Tulkkaa heti, käskee Leena.  – Voi, saanko mie ensistä mennä hyysikkhään? kyssyy Hanna. – Mie häyđyn pestä käđet.  – Joo vain, mutta sitte syömhään! sannoo Leena. ¶
Het istuthiin tuvassa ¶
Ruvan jälkhiin Leena, Hanna, Kreeta ja Mikko istuthiin tuvassa. Mikko ja Leena istuthiin soffala ja Kreeta ja Hanna nojatooliissa tupapöyđän vieressä. Het kattothiin kuvvii daattamasiinista. Seinälä oli valkkee särmi, ja kuvat nävythiin siinä.  Matti oli vielä köökissä ja pesi astiita. Joo vain Matti oon siivo ja soma poika, ajatteli Hanna. Ja niin kommee. Piian olis mukava tutustuut pareminki hänen kans… Mutta eihän se minusta perusta. Sitte tuli Mattiki jo tuphaan ja istui soffale Mikon vierheen. – Mitä kuvvii tet kattotta? Mikä paikka tuo oon? kyssyy Matti.  – Se oon minun kotopaikka Naavuonossa, Kätkäsessä. Tuo valkkee talo tuossa oon minun kototalo, ja krannissa, tuossa keltaisessa huonheessa, asuthaan minun ämmi ja äiji. Tuossa sinisessä talossa asuthaan täti ja hänen mies ja heiđän lapset, ja sen alapuolela assuu eno. Eno assuu yksin, se oon vanhaapoika. Nepula oon huonet siinä vieressä. Sillä oon asumapari, mutta heilä ei ole lapsii, muistelee Leena.  – Ohhoh, siinähän assuu sitte koko teiđän suku, sielä Kätkäsessä, ihmettellee Hanna.  – No, ei nyt koko suku, mutta koko peret kyllä. Minun veli ja sisar oon vielä niin pienet, ette net asuthaan kotona muorin ja faarin kans. Tuo keltainen talo oon se vanhaa talo, minkä pykäthiin ensistä, muut huonheet pykäthiin sitte jälkhiin. Siinä oli niin iso maapala, ette koko perheele oli maata nokko, muistelee vielä Leena. – Mutta ilman teilä muilaki oon kuvvii, mitä saatatta näyttäät? Kunkas se oon sinun kans, Hanna? Oonko sulla kuvvii? Mie en ole koskhaan käyny Pykejässä. Se olis soma nähđä kuvvii sieltä. – En mie tieđä. Niin, eli ei mulla ole mithään kuvvii myötä eikä käsifuunissakhaan ole, sannoo Hanna. Hanna oon vielä surulinen ja vähäsen huonossa mielessä.  Muila kuitenki oon kuvvii, ja het kattelhaan niitä. Matti kuitenki kattelee tyhä Hannaa. Voi ko oon mukava tytär! hän ajatteli. Ja niin sievä ja hoikkanen! Kaunhiit siniset silmät ja tummanpruunit hykset. Pienet sievät korvat ja ihana punainen suu. Posket oon niin ymmyräiset ja nenä pieni ja sievä. Ja tuo leuka! Siinä oon niin kaunis syntymämerkki, ette Matila tekkee mieli summastaat sitä… Matti melkhein jo unistellee. Mutta hän herrää, ko kuulee ette Leena huuttaa:  – Voi tomppeli senthään! Mie melkhein unheetin sen päälysruvan! Tet tietenki halluutta kans kaffii ja päälysruokkaa. Mulla oon kaffijuustoo ja hilloi kans. Nyt mie heti keitän sen kaffin. Keitämä oikhein kattilakaffii, se oon niin makkee kaffijuuston kans. Hanna noussee ylös ja sannoo, ette kyllä hän saattaa keittäät. – Mutta löyđätkö sie sieltä kaapista sen kaffin ja kaffikattilan? ihmettellee Leena. – Mie saatan mennä ja auttaat Hannaa, sannoo Matti. – Mie kyllä löyđän täälä kaikki. Matti mennee Hannan pörhään köökkhiin. Sielä het sitte viskutelhaan, ja muut ei kuule, mitä het puhuthaan. ¶
Leena luki kirjaa ja hunteeras ¶
Ko vierhaat olthiin lähtenheet, se Leena korjas kaffikupit ja fatit pöyđältä ja vei köökkhiin. Hän ei ennää jaksanu pestä niitä. Mie pesen net aamula, hän ajatteli. Sitte hän meni paathiin, pesi hamphaat ja naaman, pani yöpaiđan pääle ja meni sänkhyyn. Mutta äkkii hän muisti: Voi tomppeliitten tomppeli! Methän unheetimma puhhuut sen tärkkeen assiin ympäri! Söimä, kattelimma kuvvii, muistelimma oman perheen ja suvun ympäri, puhelimma sommii ja nauroima. Kunka mie saatoin unheettaat sen! Kyllä mie olen pöllö! No, ei siinä mikhään auttanu. Puhuma joku toinen kerta sitte. Piian jo huomena. Leena pani nävön pääle ja otti yöpöyđältä kirjan. Se oli se sama Alfin kirja, mitä hän luki silloin muutamanna päivänä universiteetin kentälä. Kirja oli ensimäinen kirja, mikä oli tullu ulos kainun kielelä. Se oli hirmuinen jännittäävä. Siinä muistelthiin pyssyjokilaisten ympäri. Pyssyjokilaiset pajethiin sođan aikana tunturhiin. Het pöläthiin, ette muutoin tyskäläiset otethaan heiđät ja vieđhään Etelä-Ruijhaan. Tunturissa heilä oli vaanasti ruokkaa. Ei ollu maittoo eikä leippää eikä tietenkhään voita eikä sokkerii. Sillä het pyyđethiin kallaa järvistä ja ansothiin linttui. Otethiin het jonku poronki. Meinathiin ette maksethaan takaisin sitte kevväilä, ko tyskäläinen oli menny.  Mutta kuitenki heilä oli ushein nälkä. Onneksi oli lämmin syksy. Het löyđethiin marjoi: mustikoita, puoloi ja hilloiki. ”Kaffii” het keitethiin puoloin ja mustikoitten lehđistä. Piian olis parempi sannoot, ette het keitethiin “teetä”, Leena ajatteli. Mutta piian ei pyssyjokilaiset olheen perustanheet teestä, het kaivathiin tyhä kaffii. Sillä het käskethiin sitä juomaa kaffiksi. Mutta oli se sota kamala. Pohjais-Ruijassa oli paljon Tyskän sotamiehii. Piian net ei aina olheet niin pahat. Joku saattoi olla ystävällinenki ja siivo. Monet sotamiehet olthiin tietenki kommeetki. Se oli kohta tavalinen, ette tyskäläiset friiathiin ruijalaisten tyttäriitten kans. Jokku ruijan vaimot naithiinki tyskäläisen kans ja saathiin kläppii niitten kans. Rakkhaus oon aina rakkhaus, ei se katto nasunaliteettii. Mutta moni piti ette se ei ollu hyvä. Het meinathiin, ette tyskäläistä piti vihata, ei rakastaat. Tyskäläinen oli viholinen. Sitte tyskäläinen vielä poltti koko Pohjais-Ruijan, kuitenki koko Finmarkun. Vanhaat kainulaiset kylät hävitethiin. Ihmiset viethiin Etelä-Ruijhaan. Sielä moni vaihetti kielen ruijaksi. Sođan jälkhiin lapsile puhuthiin enniimitten ruijaa, ja kainun kielen melkhein unheetethiin. Koulussaki oikhein kielethiin, ette ei saa puhhuut kainuu. Kyllä sota oon kamala. Ko ei ennää koskhaan tulis sottaa. Aina pitäis olla rauha ihmisten välissä. Mutta tietenkhään ei silloinkhaan tavaliset ihmiset halunheet sottaa. Kuka sitä halus, sitä ei Leena tieđä. Sikkaristi jokku sotahullut. Alfiki meinas, ette ihmiset piđethään olla veljet toinen toisele. Ja sisaret kans toinen toisele, ajatteli vielä Leena. Mutta nyt ei Leena ennää jaksanu lukkeet. Vielä vähemän hän jaksoi ajatella sottaa. Hän oli vaipunu. Hän pani kirjan pois, sammutti nävön, veti tyynyn paremin kropin ympäri ja painoi pään päänalaisheen. Hyvvää yötä, Leena! Nuku hyvin! Sommii unnii! ¶
Hanna ja Matti menthiin yöklubhiin ¶
Mutta Hannun Hanna ja Liisan Matti ei menheetkhään vielä kothiin. Het menthiin yöklubhiin! Mikko ja Kreeta olthiin vaipunheet ja sanothiin ette het haluthiin kothiin ja nukkumhaan. Hanna kuitenki halus nähđä Tromssan yöelämää. Pykejässä ei semmoista paljon ollu! Matti oli hööli poika ja lupas sitä Hannale näyttäät. Kreeta antoi Hannale avvaimen, ette se päässee sisäle, ko tullee. Hanna näjet asui Kreetan tykönä, ko oli Tromssassa. Het olthiin tuntenheet toinen toisen jo kauvoin. Het olthiin koulun jälkhiin studeeranheet yhđessä kansankorkkeekoulussa Etelä-Ruijassa. Yöklubissa oli kohta paljon ihmissii. Hanna ja Matti löyđethiin kuitenki vaphaan pöyđän. Het istuthiin. Servitööri tuli ja het tilathiin viinii. Orkesteri soitti tansimusikkii. Välilä net soitethiin svingii ja muuta noppeeta, välilä taas romanttista tangoo. Ihmiset tansathiin laattiila orkesterin eđessä. Hanna ja Matti istuthiin, juothiin viinii ja puhelthiin. Het ymmärethiin toinen toista oikhein hyvin. Molemilla oli kainulaiset vanhiimet. Mutta heiđän vanhiimet ei kuitenkhaan saattanheet puhhuut kainun kieltä. Kotona puhuthiin sitte tyhä ruijaa. Mutta heiđän isovanhiimet saatethiin kainuu. Hanna oli ollu paljon äijin kans ko hän oli lapsi. Matti taas oli ämmin oma kulta ja ollu kaikki kesät ämmin tykönä. Sillä het olthiin oppinheet puhumhaan kainuu. Koulussa kans oli ollu joku tiima viikossa kainun kielen ja kulttuurin opetusta. Mutta sitä oli ollu liijan vähän. Sillä het molemat meinathiin, ette kirjoittaat ei ollu niin helppo. Het kuitenki haluthiin oppiit lissää. Het päätethiin, ette tämän jälkhiin het kirjoitethaan toinen toisele kainuksi joka päivä ja opithaan enämen. Het kans ymmärethiin toinen toista sillä ette molemat olthiin yksin. Hannala oli ollu asumapari Kirkkoniemessä, mutta hänen kaveri halus studeerata Uslussa ja oli siirtyny sinne. Rakkhaus oli loppunu. Piian se Lars ei ollu ollu se oikkee kumppani hänele. Sen jälkhiin Hanna siirtyi takaisin Pykejhään ja asui nyt vanhiimiitten kans. Pykejässä hän työteli kalafaprikissa. Mutta nyt hän halus siirttyyt Tromsshaan ja studeerata. Mutta hän ei oikhein tieny, mitä hän piti studeerata. Matti muisteli ette hän kans oon yksin. Hänelä oli ollu rakastettu. Hän oli friianu yhđen suomalaisen tyttären kans, mutta sitte se tytär löysi toisen. Matti jäi yksin. Matti oli kauvoin onneton.  – Mutta, sanoi hän, – nyt mie tunnen ette se mennee hyvin taas. Piian mie heti löyđän uuđen rakkhaan. Matti kattoi Hannaa silmhiin ja puristi Hannan kättä.  – Emmäkö mene ja tanssaa, kysyi sitte Hanna. – Tämä oon niin kaunis tango, ja mie rakastan tangoo. Vain ođotammako svingii? Piian sie tykkäät paremin svingistä? – Voi ei, mieki rakastan tangoo, vastas Matti. – Menemä heti ja tanssaama. Het tansathiin ja tansathiin. Musikki oli ihana, Hanna oli ihana ja Matti oli ihana. Kaikki ihmiset olthiin ihanat, maailma oli ihana! Matti puristi Hannan ommaa rinttaa vasten ja oli onnelinen. ¶
Leenan ehđotus ¶
Aamula Stiinan Leena nukkui pitkhään. Se oli sunnuntai. Hänelä ei ollu hoppu mihinkhään. Hän nousi ylös ja keitti puuroo ja kaffii. Hän söi ja joi. Ko hän kerkis syömästä ja juomasta, hän kattoi vähäsen TV:tä ja luki aviisin. Mutta mitä hän tääpänä piti tehđä? Hän alkoi ajattelemhaan. Hän ei vieläkhään ollu saanu puhhuut siitä tärkkeestä assiista. Mitä hän piti tehđä? Sitte hän hoksas. Leena istui daattamasiinin vierheen ja pani sen pääle. Joo vain, hän tekkee praattijoukon ja kuttuu siihen kuitenki Kreetan, Mikon, Matin ja Hannan. Piian joitaki muitaki. Sikkaristi oon muitaki, jokka haluthaan olla myötä. Sitte hän kirjoittaa praattijoukon saitile siitä tärkkeestä assiista. Hänelä oli idee ette het lähđethään aikamatkale vanhoitten kainulaisten tykö! Se oli niin huono, ette het tieđethiin niin vähäsen kainulaisten histoorian ympäri. Sen assiin kans piti tehđä jotaki. Leena alkoi kirjoittamhaan: Hyvvää aamuu, rakkhaat ystävät! Kiitos osasta! Se oli soma, ko kävittä eilen täälä minun tykönä. Mutta met unheetimma sen minun assiin, ko meilä oli niin paljon muuta puhumista. Kuulkkaa nyt, kaikin!  Mie olen jo kauvoin ajatellu, ette se oon huono, ko met tieđämä niin vähän meiđän omasta histooriasta. Muitten histooriasta met kyllä olema kuulheet ja lukenheet vaikka kunka paljon, omasta histooriasta tyhä vähäsen. Met häyđymä tehđä jotaki sen assiin kans. Mulla oon idee. Met lähđemä aikamatkale vanhoitten kainulaisten tykö! Käymä kattomassa minkälainen elämä oli vanhaasseen aikhaan. Kattoma, kunka meiđän materivanhiimet elethiin. Käymä tutustumassa eri paikkhoin ympäri Pohjais-Ruijaa. Finmarkussa käymä Alattiossa, Porsangissa, Etelä-Varengissa, Vesisaaressa, piian Koutokeinossa, Kaarasjoessa, Hammerfästissä ja muuvalaki. Pohjais-Tromssassa kans oon monta sommaa paikkaa. Käymä Naavuonossa (tietenki!), Raisissa ja vaikka vielä Kaivuonossa, Omasvuonossa, Yykeässä, missä vain. Ja käymä kans eri aijoissa! 1700-luvula (seittementoista sađan -luvula), 1800-luvula (kahđeksentoista sađan -luvula), 1900-luvula (yhdeksentoista sađan -luvula). Piian käymä muissaki aijoissa? Tulettako myötä? Nyt Leena meinas ette se oli nokko. Piti tyhä ođottaat vastauksii. Heti niitä tuliki. Mikko kirjoitti: Hyvvää aamuu, Leena! Kiitos sulleki! Oli soma sinun tykönä! Mutta mitä? Mitä sie oikhein ajattelet? Meinaatko sie totta? Unisteletko sie? Herrää jo! Mistä met semmoisen masiinin saama, millä pääsemä aikamatkale? Ilman ei aikamatkale pääse piililä eikä ruuttapiililä eikä tookila eikä milhään muulakhaan vehkheelä. Kreeta tuli myötä ja lisäs: Ei pääse, ei laivala eikä flyyiläkhään. Mitä sie oikhein ajattelet, Leena? Millä vehkheelä sie meinaat, ette met lähđemä aikamatkale. Piian sie houraat? Leena vastas heti: En mie houraa. Minun opettaajala oon aikamasiini, uskokkaa eli älkkää! Mie olen nähny sen! Mikko: Mitä häh? Millä opettaajala, makka? Leena: No sillä minun kainun kielen opettaajala. Se muisteli ette se aikamasiini seissoo universiteetin kentälä.  Kreeta eppäili: En mie ole nähny sielä mithään aikamasiinii. Kyllä sie nyt houraat! Eli se sinun opettaaja oon houranu. Ilman sie et ole uskonu sen pääle! Oletko sie lukenu liijan paljon science fictionii? Leena vastas: Älkkää nyt olkkaa niin hoppuiset! Oon sillä aikamasiini. Se sannoo ette sen aikamasiinin näkkee se, joka sen pääle uskoo. Ja mie olen nähny sen! Ko mie tuorestaina istuin sielä universiteetin kentälä, se mie näjin sen. Se häyttyy tyhä kattoot oikhein tarkasti ja konsentreerata. Kreeta ihmetteli: Jaa, vain niin sie sanot? Oonpa se merkilinen assii. Piian mie häyđyn mennä kattomhaan. Lähđen heti sinne sykkelillä. Se oon niin fiini ilma, ette se oon soma syklata. Mutta tieđättäkö missä Hanna oon? Mie olen vähän huolissa, ko se ei ole tullu kothiin. Mie annoin sille vielä avvaimenki, mutta se ei ole tullu. Katto, Leena, net lähđethiin Matin kans vielä yöklubhiin, mutta mie lähđin heti kothiin. Mutta sitte tuli Matti myötä praatthiin. Se kirjoitti: Hanna oon täälä. Se tuli niin hiljain, eikä se viittiny tulla taksila. Sillä se tuli tänne minun tykö. Antheeksi, ko emmä muistelheet sulle, Kreeta. Mutta Hanna nukkuu vielä, se oon sikkaristi vaipunu. Mieki heräsin vasta. Met tansasimma niin paljon eilen. Leena: Jaa jaa, vain niin! No, sehän oon soma kuula. Mutta heräkkää nyt kaikin, vaatettikkaa ja lähtekkää kattomhaan sinne Universiteetin kentäle. Ko kattotta vestasta käsin ja ithään, se näjettä aikamasiinin keskelä kenttää. Se oon siinä labyrintin keskelä. Praattaama taas illala. Muisteletta sitte mitä näjittä. Heti Kreeta lähti universiteetin tykö sykkelillä, Mikko lähti sinne pyssilä, ja ko Leena oli heräny ja syöny, se het lähđethiin Matin kans sinne piililä. Ja joo vain! Mitä het sielä nähthiinkhään! Aikamasiinin! Se oli kyllä vähäsen niin ko konnon sisälä, mutta oli se sielä! Illala Leena sai vastauksii hänen kysymyksheen: Joo vain! Soma! Kyllä tulema myötä! Lähđemä vain aikamatkale! Met kaikin halluuma tiettäät enämen meiđän materivanhiimiitten elämästä! Assii oli sitte selvä. ¶
Laulu Erkheikistä/Vise fra Erkheikki ¶
Hyvän illan sanon sulle kultani armas ¶
ko tulen taas sua tervettimhään ¶
:/: Sinisiä silmiä kasvoita kaunhiita ¶
mun teki mieleni kattelemhaan:/: ¶
Vaikka mie jo vaeltasin ympäri maata ¶
asusin jo jäämeren takana ¶
:/:Kuvasi oon kätkety syðämeni alle ¶
toivoni ei piðä lakata:/: ¶
Ja tuopi pienele Ullelele ¶
Yhðet sukat pitkevarsiset ¶
Ja kahðeksen markan hintaset ¶
Älä itkelele, pappa tullelelee ¶
Tuopi tossut pikkusele Ullelele ¶
Pikipohjaset, paksusaumaset ¶
Ja kahðeksen markan hintaset ¶
Suutarivaimon kehtolaulu ¶
Kekkä tet oletta tet pienet pojat ¶
ko mie en tunne teitä? ¶
Piuvali pauvali piuvali pauvali ¶
ko mie en tunne teitä? ¶
Toinen teistä taitaa olla ¶
se kunnon Miinan poika? ¶
Piuvali pauvali piuvali pauvali ¶
se kunnon Miinan poika? ¶
Olettako tulheet, olettako tulheet ¶
kenkiänne hakemahaan? ¶
Piuvali, pauvali, piuvali, pauvali ¶
kenkiänne hakemahaan? ¶
Suutari oon menny koko viikoksi ¶
kyläle neulomahaan. ¶
Piuvali, pauvali, piuvali, pauvali ¶
kyläle neulomahaan. ¶
Tulkkaa sitte ensi viikola ¶
kenkkiänne hakemahaan ¶
Piuvali, pauvali, piuvali, pauvali ¶
kenkkiänne hakemahaan ¶
ja Miinale tervheisiä. ¶
Piuvali, pauvali, piuvali, pauvali ¶
ja Miinale tervheisiä. ¶
Älkkää kaatakkaa piimäpyttyä ¶
porstuussa mennessänne. ¶
Piuvali, pauvali, piuvali, pauvali ¶
Minun ensi kehtolaulu ¶
Ensi laulu minkä kuulla sain, ¶
Oli mamman kehtolaulu. ¶
Sanat pehmeiset meni syðämheen, ¶
Ja itku siiheen loppui. ¶
Net lullathiin minun pehmeesti, ¶
Niin rauhalisesti unheen. ¶
Tien sievän mulle näytethiin ¶
Sinne meiðän pienheen talhoon. ¶
Tie muistuu mulle vielä nyt ¶
Ko silmät kiini panen. ¶
Siinä enkeli seissoo naurain ¶
Niin kaunihiisti mulle. ¶
Ko väsynheenä illalla ¶
Panen maata rauhalisesti, ¶
Kuuluu kuiskaus mamman hauðasta; ¶
Minun ensi kehtolaulu. ¶
Se laulu Jeesuksesta oon, ¶
vapattaajasta meiðän. ¶
Mamma laulaa nyt, mie tieðän sen, ¶
taivhaisen kuoron kansa. ¶
Jos voisin laulaat ko lintu voi ¶
Jos voisin laulaat ko lintu voi ¶
jos sois mun ääni ko leivon soi ¶
:/: niin kotirannoile laulaisin ¶
ja murheet mielestä poistaisin:/: ¶
Jos voisin lenttäät ko lintunen ¶
ja matkustella halk’ ilmojen ¶
:/: niin kotihiini mie lentäisin ¶
ja sinne huoleni heittäisin:/: ¶
Mutt’ en voi laulaat ko lintu voi ¶
ei soi mun ääni ko leivon soi ¶
:/: en voi mie lenttäät halk’ ilmojen ¶
en päästä kotini rannoileen:/: ¶
Kuule, kuule ¶
Kuule, kuule, ¶
ko mie kuiskaan sulle. ¶
:/:Annatko sie syðämesi ¶
ikiomaks mulle?:/: ¶
Kyllä, kyllä, ¶
kyllä toimheen tulhaan. ¶
:/:Sie jo talvet tukkitöissä ¶
mie jo rukkia rullaan:/: ¶
Piippu, piippu, ¶
kukkaro ja piippu. ¶
:/: Vanhaan pojan tavaroita ¶
kukkaro ja piippu.:/: ¶
Kiulu, kiulu, ¶
ämpäri ja kiulu. ¶
:/: Vanhaan piijan tavaroita ¶
ämpäri ja kiulu. ¶
Kiikkuu, kiikkuu, ¶
killinpoika kiikkuu. ¶
:/:Vanhaan piijan olkapäilä ¶
killinpoika kiikkuu. ¶
Torniolaakson laulu ¶
Oi terve kaunis Tornionmaa, ¶
sie seutu armainen! ¶
:/: Ken täälä ellää koðin saa ¶
ja onnen ainaisen.:/: ¶
Oon meilä artheet runsahat; ¶
suot suuret, mettämaat, ¶
:/: vuolaitten väyläin rantamat ¶
ja vaarat malmikhaat.:/: ¶
Suloinen meile aina oon ¶
tää seutu pohjainen, ¶
:/: loistossa kesäauringon ¶
ja revontulien.:/: ¶
Isäimme joukko viljeli ¶
niitymme, peltomme, ¶
:/: ja kylät, kirkot rakensi ¶
omaisuuðeksemme.:/: ¶
Ken lukkee heiðän vaivojaan, ¶
oi, Herra iäinen? ¶
:/: Sie auta meitä vaalimhaan ¶
aarteita isien.:/: ¶
Suo meile täälä elläissä ¶
sun siunauksesi ¶
:/: ja täältä kerran lähteissä ¶
autuutes luonasi.:/: ¶
Maa oon niin kaunis ¶
Maa oon niin kaunis, ¶
kirkas Luojan taivas, ¶
ihana oon sieluitten toiviotie. ¶
Mailman kautta ¶
kuljema laulain, ¶
taivasta kohði matka vie. ¶
Rienttäävä aika, ¶
vierättäävät vuoðet, ¶
miespolvet vajothaan unholhaan. ¶
Kirkhaana aina ¶
sieluitten laulun ¶
taivhainen sointu säilyy vaan. ¶
Enkelit ensin ¶
paimenile lauloi, ¶
sielusta sieluhun kaiku soi: ¶
Kunnia Herran, ¶
maassa nyt rauha, ¶
ko Jeesus meile armon toi. ¶
Jouluyö, Juhlayö ¶
Jouluyö! Juhlayö! ¶
Päättyny kaikki oon työ, ¶
Kaks vain valvhel' oon puolisoa, ¶
Lapsen herttasen nukkuessa, ¶
:/:Soimikätkyessään:/: ¶
Jouluyö! Juhlayö! ¶
Paimenila yksin työ, ¶
Enkeli taivhaasta ilmotti heil': ¶
:/:Kristus syntyny oon!:/: ¶
Jouluyö! Juhlayö! ¶
Täytetty nyt oon työ. ¶
Olkhoon kunnia Jumalale! ¶
Maassa rauha kans ihmisile ¶
:/:Olkhoon suosio suur'!:/: ¶
Mun syðän sielä kulkkee ¶
Mun syðän sielä kulkkee ¶
Jeesuksen tallissa. ¶
mun mieli sielä ollee ¶
niin ko olis kotona. ¶
Se oon mun sielun paikka, ¶
mun uskon toivomus. ¶
Ikuisesti se muistuu ¶
siunattu jouluyö. ¶
Se pieni pimmee talli ¶
syðämele rakas oon. ¶
Siin’ joka päivä opin ¶
pilkkaamista jättämhään. ¶
Siit’ kiitoksela löyðän ¶
mun sielun pesäsen; ¶
pyhästä tallisesta, ¶
Jeesuksen soimesta. ¶
Mie levittäisin kukkii ¶
sinun soimen ympäri. ¶
Sun eðestä mie elän, ¶
ja mie kuolen sinule. ¶
Mun sielu sieltä löyttää ¶
oikkeen iloaikansa; ¶
sun syntymisen aika, ¶
siunattu jouluyö. ¶
Rassaa kannan ¶
:/:Rassaa kannan, rassaa kannan ¶
Turkin poovessa:/: ¶
/:Enkä tiiä kelle annan:/: ¶
Rassaa kannan, rassaa kannan ¶
Turkin poovessa. ¶
Laiska trenki ¶
Ko sattui kerran laiska trenki ¶
Hiljan ylös kähmiipi ¶
Hakkee sukkaa saapastansa ¶
Löyttää yhren paikastansa ¶
Illala paiskannu ¶
Sieltä hän märkänä löyttää net nyt. ¶
Pohjaistuuli ja aurinko puhuthiin yks päivä sen ympäri ette kumpi heistä oli lujjiin ko het nähthiin reisumiehen joka meni sivvu ja jolla oli raskas kaapu päälä. Het päätethiin ette se kuka ensisti jaksaa saaha häneltä kaavun pois päältä oon lujjiin. Pohjaistuuli puhalsi kovin ja mitä enämen hän puhalsi sen enämen mies pani kaavun niin ette tyhä nokka ja silmät nävythiin. Niin lopuksi pohjaistuuli riepu piti anttaat ylös. Silloin aurinko alkoi paistahan kaikkiin lämpimiimmin ja reisumies pani kaavun varsin pois. Sillä laila pohjaistuulela oli pakko myönttäät ette aurinko oli heistä lujjiin. ¶
Kieli oon yhtheys kulttuurin ja identiteetin välilä. Tieto esivanhimitten kielestä luopi yhtheyen kulttuurhiin ja ihmishiin kekkä jakava sen saman kulttuurin. Kieli merkittee paljon kommunikasuunile ja kulttuurinymmäryksele. Se oon vaikia jakkaa tradisuunia ja tietoa ilman elävää kieltä. Sillon ko kväänit lähethiin Tornionlaksosta ja Pohjas-Suomesta, het otethiin kielen myötä. Kieli oli likheisesti siottunna arkipäivän toimitten kans, ja kieli pysyi elävännä niin kauon ko primäärit elämänkeinot olthiin elävät. 1800-luvun lopussa ei ollu ennää lupa puhua kvääniä koulussa. Lapset menetethiin kielen ensisti, ja kvääni oli kauon “salainen kieli” jota raavhaat puhuthiin niin ette lapset ei ymmärettäis. ¶
Histo oria 1 – Historikki ja status  ¶
Kväänin kieli kehittyi paikalisesti erilaisissa kväänisamfynnissa Pohjas-Norjassa, ja kielen sovitelthiin päivälisheen elämhään ja niihin elämänkeinhoin missä kieltä puhuthiin. Kvääniä sekä puhuthiin ja kirjotethiin, ja se kävi laihin opettaa kahela kielelä norjan- ja kvääninkielisten koulukirjoitten avula. Uskonollisessa elämässä ylläpiethiin kieltä, ja se säilyi ko piethiin suomenkielisiä raamattuja ja virsikirjoja mitä ihmisillä oli myötä tahi mitä lähätethiin heile Suomesta. Tämä muuttui kohti 1800-luvun loppua, sillon ko Norjasta oli tulemassa ittenäinen nasuuni jolla oli oma histooria ja identiteetti. Kielen ja kulttuurin piti norjalaistaa. Tällä tavala saatethiin varmistaa ette asukkhaila oli yhtheenkuuluvuus Norjhaan. Koulussa ei ollu ennää lupa puhua kvääniä, ja vuona 1902 päätti Isotinka Maanmyymislain jossa vaaithiin ette maanostaja häytyi olla Norjan kansalainen, ja lisäksi ette tämä saattoi lukia, kirjottaa ja puhua norjaa. Kielto kouluissa kesti kiini vuotheen 1959 saakka, ja Maanmyymislain vaatimus kesti kiini vuotheen 1969 saakka. Poliittisesti 1970-80-vuoet olthiin distriktin, eli paikalishistoorian, aika minoriteetille ja alkuperäiskansoile. Se oli kans reaksuuni sentraliseerinkipolitikkia vasthaan. 1970-luvula otethiin suomen kielen käytthöön kouluissa, niin ette suomalaiset ja kväänin lapset saatettais oppia oman tahi esivanhimitten äitinkielen. Saamelaisten ja muitten alkuperäiskansoitten taistelu hyväksymisestä ja kulttuurin päärjämisestä oli inspirasuuni siihen, ette 1980-luvula luothiin usiampia interessiforeeninkia ette eesauttaa kväänin kieltä ja kulttuuria. Vuona 1998 saathiin kväänit minoriteettistatuksen. ¶
Vuona 2005 hyväksythiin kväänin kielen omaksi kieleksi Norjassa. Vuosi tämän jälkhiin alotethiin kväänin opinot Tromssan universiteetissa, ja sinä vuona oli kvääni universiteetin issoin kielifaaki, yhtheensä 48 studenttia. Vuona 2007 perustethiin Kainun institutin. Institutin mooli oon ottaa vaarin kväänin kielestä ja kulttuurista ja eistää niitä. Institutti sai pääeesvastauksen ette standardiseerata kväänin kirjakielen. Institutti työtelee kans sen etheen ette tullee lissää modernia kvääninkielisiä sanoja ja tekkee aktiivisesti kielipesätyötä lapsia varten. Samana vuona perustethiin kans Kväänin kieliraatin, ja vuosi sen jälkhiin Kväänin kielitinkan. Syksylä vuona 2014 ulosannethiin ensimäisen kväänin kielen grammatikin, Kainun kielen grammatikki , minkä Eira Söderholm oon kirjottannu. Vuoesta 2010 oon usiammat komuunit Tromssassa ja Finmarkussa perustanheet omat kielisentterit, niin ko Omasvuonossa, Naavuonossa, Vesisaaressa ja Porsankissa.  ¶
Histo o ri a 2 – Kielen eistäminen  ¶
Suomen kielestä, minkä kväänit otethiin myötä ko siirythiin, oon syntyny kväänin eri dialektit. Dialektit eistythiin pitkän periuudin aikana, enämen tahi vähemän henkkaamatta kielieistyksestä Suomessa. Lopuksi olthiin erot sen verran isot suomen ja kväänin kielen välilä ette met tääpänä puhuma kahesta eri kielestä. Kväänin kieli oon itämerensuomalainen kieli, mikä oon likheinen sukukieli meänkielele Ruottissa ja pohjassuomalaisile dialektile. Ennen ko kväänin kielen hyväksythiin omaksi kieleksi vuona 2005, oli kuuma debatti siitä, nähthiinkö kväänin kielen omana kielenä tahi oliko se pohjassuomalainen dialekti. Usiammat syyt oon tämän poliittisen päätöksen takana – muun myötä ette kvääniä puhuthaan Suomen rajoitten ulkopuolela, kielelä oon pitkä tradisuuni Suomen rajoitten ulkopuolela, ja suomensuomi ja kvääni oon eistynheet eri suunthiin. Lisäksi suomenkielisellä ja kvääninkielisellä saattaa olla vaikia ymmärtää toinen toista. ¶
Suomalaiset kielentutkijat oon tutkinheet eri kväänin dialektia Pohjas-Tromssassa ja Finmarkussa. Lauri Kettunen (1885-1963) oon jakanu net kolmheen varianthiin: Vesisaaren dialekti minkä sijotethaan Kemijokilakshoon, Porsankin dialekti minkä sijotethaan Tornionjokilakshoon, ja vestakväänin dialektit mikkä sijotethaan Jällivaaran ja vuonoitten dialekthiin. Dialektit oon jaettu kans muila tavoila, ja niitten välilä oon samankaltaisuutta. Anna-Riitta Lindgren oon nyanseeranu kväänin dialektijaon, ja hän jakkaa net kahtheen pääroikkhaan: vestan dialektit (Yykeä, Raisi, Naavuono, Alattio ja Porsanki) ja öystän dialektit (Taana, Pohjas-Varenki, Etelä-Varenki). Kväänin kieli kuuluu Euroopan uhatuimphiin kielhiin, yhessä sen monitten itämerensuomalaisten sisarkielitten kans. ¶
Itämerensuomalaiset kielet oon suomalais-ugrilaisen kieliroikan vestahaara. Tämän alle kuuluva kans unkarin kieli ja saamen kielet, ja usiammat isomat ja pienemät minoriteettikielet Ryssässä jokka oon katoamassa. Nämät oon inkeri, karjala ja vepsä pohjasten kielten joukossa, ja votja, eesti, etelä-eesti ja liivi eteläisten kielten joukossa. Saamen kieli oon likheisin kielisukulainen itämerensuomalaisile kielile. Tyhä eestin kielen ja suomen kielen nähhään majoriteettikielinä jokka oon viraliset kielet omissa nasunaalistaatissa. ¶
Histooria 3 – Armon lapset, kaikki täälä… uskonosta ja Laestadiuksesta  ¶
Uskonto oli ja oon vieläki tärkiä monile kväänile ja norjansuomalaisile. Lestaadianismi ei ole kväänin uskonto, mutta sen oon mainittu “kväänitten uskontonna”, ja se oon ollu tähelinen kaltio mikä oon säilyttänny ja eistänny kväänin kieltä ja identiteettiä. Reidun Mellem muistelee intervjyyissä Bente Imerslundin kans ette kväänin kieli eli saarnoissa ja virsissä lestaadiolaisissa kokkouksissa, ja tarpheen myötä niissä käänethiin kväänin ja saamen kielestä tahi kväänin ja saamen kielele. «Kiini 1950-luvule saakka het saarnathiin suomalaisesta postillista minun kotikomuunissa Omasvuonossa (…) Ei myyty suomenkielisiä virsikirjoja Norjassa, mutta kuitenki muutamat hankithiin virsikirjoja Suomen reisula. Monila oli suomenkielisiä raamattuja ja postillia.» ¶
Lestaadiolainen liike oli laajimilhaan poliittisena norjalaistamisaikana 1800-luvun puolivälissä, ja se sai varman jalansijan saamelaisten ja kväänitten joukossa. Liike syntyi Kaaresuanossa 1840-luvula pietistisenä herätyksenä, ja oon saanu nimen pappi Lars Levi Laestadiuksen (1800-1861) jälkhiin, kuka alotti herätyksen. Liike levis etheenpäin muihin paikkhoin Pohjas-Ruottissa, Suomessa ja Pohjas-Norjassa. Ko norjalainen kirkko pruukas saarnata norjaksi, ja se aian myöten tuli työkaluksi staatin norjalaistamispolitiikissa, niin lestaadiolaisuus antoi kväänile maholisuuen uskonollisheen elämhään omala kielelä. Lestaadiolaisessa opissa nähthiin äitinkielen pyhänä kielenä. Tämä oli myötä vahvistamassa lestaadiolaisuutta ja teki siitä kväänin kulttuurin tärkiän kulttuurikantajan. ¶
Lestaadianismi oon lutherinen uskonto, ja lestaadiolaiset olthiin usiasti seurakunnitten jäseniä ja myötä kirkon jumalanpalveluksissa. Lisäksi het piethiin omia kokkouksia. Alussa piethiin kokkouksia ihmisten kotona. 1900-luvula pykäthiin usiampia rukkoushuonheita esimerkiksi Vesisaaressa ja Annijoessa. Kallijoessa saattoi lestaadiolainen seurakunta pittää omia jumalanpalveluksia kans kirkossa. Tääpänä sanothaan ette lestaadianismissa löytyy 17 erilaista fraksuunia ja kolme päähaaraa: Ensisyntynheet, Yykeän haara ja Alattion haara. ¶
Histooria 4 - Eistys ja norjalaistaminen (moderniseeraus)  ¶
Soan ja jälleenrakentamisen aikana 1940- ja 50-luvula oli vieläki hyvä jos työteli primäärielämänkeinoissa. 1960-luvula tämä muuttui: ökonoominen kasuaminen Norjassa johti siihen ette elämänkeinot moderniseerathiin. Se tuli muutoksia maapruukhiin ja fiskhuun ja kehityksen styyräthiin isomphiin sentrumhiin. Ko alethiin pitämhään masiinia maapruukissa, niin tarvithiin lissää kapitaalia. Tämän tähen pienemät pruukit lopetethiin. Ko maapruukissa otethiin uutta teknologiaa pithoon, niin tarvithiin vähemän työvoimaa. Se oli vaikiampi ellää maapruukila ja fiskula ko alethiin pitämhään isompia venheitä ja pyytämhään kallaa fiskuindustriaa varten. Uusi mobiliteetti tuli kylhiin, ja ihmiset alethiin siirtymhään sentraalhiin paikkhoin, sekä maanosan sisälä ja maassa muutoin. Uuistaminen, mistä piti syntyä ökonoominen ja sosiaalinen eistys, kuitenki heikensi kväänin kulttuurin ja toimi piian kovemin ko suuniteltu assimileerauspolitikki. ¶
Kallijoki Varenkissa oon tyypilinen esimerkki siitä ette kunka kväänitten maapruukikylä eistyi. Kylässä piethiin kauon kiini vanhoista tradisuunista missä elethiin usialla sivuelämänkeinoila, vaikka se vaati paljon työvoimaa lyhykäisemissä periuudissa. Aian myöten oli liian vähän väkiä. Nuoret piethiin lähtiä muuale koulhuun, miehet piethiin ottaa työn muualta tahi reisata pois fiskun perässä. Ko venheet olthiin isomat se tuli vaikiamaksi pyytää kallaa likheisissä vesiväylissä. Kylän ihmiset freistathiin muuttaa työtavat, mutta se ei auttanu. Sillä tavala Kallijoesta siirtyi pois enämen väkiä ko muista kylistä. Maapruukin satsaus oli ennen hyvä faktori, mutta nyt se oli negatiivinen. Lisäksi kylä oon kaukana kaupunkista. Annijoen kylä oon esimerkki päinvastasesta eistyksestä. Ko kaupunki oon likelä, niin oon ollu helpompi rakentaa muita sivuelämänkeinoja ja uusia firmoja ylös, ja sen tähen se oli maholista reisata työpaikan ja koin välilä. ¶
Kväänitten kielestä, joka kauon oli ollu yksi Kallijoen stabiliseeravista faktorista, tuli nyt taakka. Se esti kyläläisiä ottamasta kontaktin norjalaisten esivalloitten kans. Uuenaikaset ammatit vaaithiin ette ihminen saattoi norjaa, ja tämä oli vaiva heile kekkä haluthiin siirtyä pois. Nuoret alethiin kattomhaan uloskäsin ja puhumhaan norjaa. Het kans siirythiin pois. Moderniseeraus vei pohjan vanhalta maapruukilta, sivuelämäkeinoilta ja sitte kans kieleltä, joka oli likheisesti siottunna primäärielämänkeinhoin. ¶
KALTIOT  ¶
Historie 3 – Armon lapset, kaikki täälä… om tro og Læstadius  ¶
Oversatt tekst ¶
Kuka oon Stallu? Minkä näköinen hän oon? ¶
Mitä Stallu sannoo ette lapsila ei ole lupa tehđä jouluaattona? ¶
Mikä oon jouluaatto? ¶
Mitä se meinaa olla kuuliainen? Mikä oon vastakohta? ¶
Poika eeventyyrissä oli rohkee. Mitä se meinaa olla rohkee? Muistele siitä ko sie olit rohkee. ¶
Stallu halluu paistaat poijan tikussa. Mitä saatethaan paistaat tikussa? Mitä tarvittet ette saatat vuola tikun? ¶
Miksi Stallu ja ämmä pölästythiin poikkaa? ¶
Stallu sannoo ette lapset piđethään harjoitella lukkui ja pukstaaviita ette het tulhaan sepät räknäämhään ja kirjoittamhaan. Mitä sie tehet silloin ko sie räknäät? Mitä sie tehet silloin ko sie kirjoitat? ¶
Stallu sannoo ette lapset häyđythään oppiit käyttämhään neulaa ja lankkaa. Mitä saattaa tehđä neulala ja langala? Miksi se oon hyvä saattaat sen? ¶
Miksi Stallu sannoo ette lapset piđethään pureskella pikkee? ¶
21495  ¶
Jalat potkaantuvat , kun ne oikein vaivautuvat ja tulevat kipeäksi. ”Jalat potkaannuthiin”.  ¶
21496 ¶
Käsivika. Suonet venyy työssä. Silloin pitää sitoa käsivarren mustalla langalla tai poron suonella.  ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju. ¶
29069 ¶
Rasmus-äijän kirja.  ¶
Kirjan kirjoitti minun faarini Rasmus. Suomeksi kirjoitti. Oli kirjoittanut siihen kaikki säät, fiskut ja kaikki taphaukset, mitä oli tapahtunut omassa paikassa. ¶
Se oli järkimies. Ja se oli niin kun päällikkä täällä. ¶
Otterbeck oli pappina täällä. Se pappi on minut naittanut. Se puhutteli meijän faaria. Se piti kirkkopyhiä täällä. Lapiksi muisteltiin janturit päähän ja Otterbeck kirjoitti. Kaikki kirjat ja vanhan ajan almanakat on nakattu pois.  ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju. ¶
29070 ¶
Oula Raudna, Kaarasjoen lappalainen, on aina kaupannut minun kanssani. On kuollut jo ja makaa Lemmijoen kirkkomaassa. ¶
Se on Oula Raudna käynyt Nansenin kanssa Grönnlannissa sivakoilla ylitse maan. Se oli pieni mies varreltaan, mutta muuten virkku ja kikkeri ja hyvin järkevä mies. ¶
Tuli kysymys Kaarasjoen kommunille, kuka ois kelvollinen mies lähtemään, ettei hä'ärty tunturilla. Oula Raudna lähti. ¶
Lappalaisella on niin kun koiralla vainu. Erilainen taito sillä on, eikä se hä'ärty tunturilla kovassakaan säässä. Kun se löytää kiven niin siinä on jo hänelle kompassi. Jäkälä on pohjoispuolella kiveä ja eteläpuoli on frii. Sakeassa mettässä on kompassi puussa. ¶
29034 ¶
Muistelema henki.  ¶
Muistelema henki on vanhoila ihmisillä. Muistelivat semmoistakin, että entiset norjalaiset oli kuin verikoirat. Kaikki äijät ne on silloin sotaa haastaneet.  ¶
Ennen oli ollut täällä lapinkieliset kirjat, josta luettiin, miten ne puukurikoilla ja pajuneteilla sojittiin. Merellä laivat siottiin yhteen ja sojittiin, että verta oli polviin asti. ¶
Ne oli vanhat kirjat, aivan keltaset. missä miitä muisteltiin. ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju. ¶
29033 ¶
Muisteleminen.  ¶
Kokoontuivat ennen vanhat mummot johonkin tupaan ja puhuivat ja muistelivat nuoremmille, miten on ennen tehty ja miten pitää tehä. Siinä paljon sai oppia. Ja ne mummot oli ahkeria muistelemaan. ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju.  ¶
27887 ¶
Pyssyjoven asutusta.  ¶
Minun äitini muori Kristiina oli naimisissa Juntin kanssa ja ovat ausneet Pyssyjoen niemessä. Minun vanhempani asuivat isossa hirsihuoneessa täällä ja siinä oli takka.  ¶
Jounin Kirsti oli minun faarini muori. Jounin Kirstin mies oli Niiles . Se oli Rastin Niiles ja sillä juuri oli se hirsitupa täällä. Niiles oli sen rakentanut.  ¶
Niileksen faari Rasti-raukka oli merenranta-lappalainen.  ¶
Niileksellä ja Kirstillä oli 10 lehmää. Se oli hirmuinen rikas talo. ¶
Jounin Kirstin poika Rasmus ja Juntin Kirstin tytär Kristiina (tyttären isä oli Klaavus-Erkki ) naitettiin, siinä naitettiin kaksi rikasta. Ja ne asuttiin tässä Jounin Kirstin talossa. Ne oli minun vanhemmat.  ¶
Rasmus kuoli v. 1900 ja Kristiina kuoli v. 1915. Faari oli 70 v:n vanha ja muori 74:n. ¶
Isän veli Jouni nai Äitin sisaren, Annan, Juntin Kirstin tyttären.  ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju.  ¶
27888 ¶
Höökilä , missä joki nyt juoksee, oli paljon taloja. Mutta joki ajoi kaikki pois.  ¶
Tässä Kentässä oli vain Rastin Niileksen talo ja Junnun talo . Sen vaimo oli Inka ja kun Junnu kuoli, sanottiin taloa Junnun Inkan taloksi. Vähän kauempana oli Jounin Pieran talo.  ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju.  ¶
27889 ¶
Ensimäinen asukas tuli Hestaniemen vaaraan ja katsoi tänne outaan. Lapset itkevät, että outo on paikka. Äijä sanoo:  ¶
”Alkää itkekö lapset, kaunis on paikka ja lohijoki on tuossa.” ¶
Tuossa kurun suussa oli sen ensimäisen asukkaan, lappalaisen kota. ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju.  ¶
27415 ¶
Lampaat keritään lammasraualla . On keritty kolme kertaa: kevätvilla Johanneksen aikana, syysvilla Mikkelin aikana, toiset ottavat syysvillan vasta oktooberissa, sitten talvivilla februaarissa, jälkeen Kynttilän.  ¶
Syksyllä , kun on pitkä päivä, lampaat ovat ulkona novemberiinkin asti.  ¶
Lampaat oli ennen passauksen alla , kun oli paljon hukkia . Hukkia ei ole enää, hukat on tapettu ja se on hyvä.  ¶
Karittan villa on pehmeä. Kaikki mikä pehmeää on, siitä sanotaan: Se on pehmeä kun liemenvilla .  ¶
Karittalle heitethään ronkan välhin, pershen päälle tuulivilla .  ¶
Mustat lamphaat on meillä kaksi lammasta ja kaksi karittaa. Yhellä on valkkee raja ottassa . Se on laukkikallo .  ¶
Vaikka on valkkee jaara ja valkkee emälammas , niin tulee musta karitta . Sitä mie en käsitä.  ¶
Kertoi Treetin Sammun Brita, 74 v. ¶
Ruija, Pyssyjoki 21.7.1934. ¶
Muist. kirj. Jenny Paulaharju. ¶
27416  ¶
Lampaalla on pieni korva , niin se on nyppä , nyppälammas . Mutta jolla ei ole yhtään korvaa, se on kuuri , kuurilammas .  ¶
Kertoi Oulan Jounin Anna Kreeta, 74 v. ¶
Ruija, Pyssyjoki 21.7.1934. ¶
Muist. kirj. Jenny Paulaharju. ¶
31852 ¶
Palvuspaikka Hestaniemenvaarassa .  ¶
Palvusmaa on Hestaniemenvaarassa. Se on pysty korkea kivi.  ¶
On ollu sekin vanhojen palvuspaikka. ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
31??? ¶
Laathaan Mooni . Kippaisen sukua .  ¶
Laatas on sillee matala maaluokan alla. Tässä on talo ja isännän nimi on Mikon Juhanin Salomooni eli Laathaan Mooni .  ¶
Mikon Juhani oli Lemminjoesta ja se oli mun faarini. ¶
Hannu-äijä oli tullu Suomesta Pellonkylästä ja niistä ihmisista on Lemminjoki levinnyt. Mikko oli Hannu-äijän poika. Toinen poika oli Aaroni ja se oli Rautti-Vainaan isä ja kolmas poika oli Iisakki .  ¶
Mikon poikia olivat Juhani , Hansi ja Sammu . Mikon Juhani muutti tänne Pyssyjokeen. Oli rautio ja vaimon nimi oli Kirsti , Kippaisen Sammun sukua. Kirstin isäki oli Sammu , sen isä oli Matti ja Matin isä on ollu Kippaisen Sammu. Kippaisen Sammu on asunu täällä Alakentässä.  ¶
Alakenttä oli ennen paras paikka, mutta joki on vieny siitä maan. Mikkon Juhani asui siinä. Mutta Juhani kuoli ja vaimo makasi 50 vuotta sairaana sängyssä, eli 86 vuoden vanhaksi. Ja Setä-Sammu vei talon. Äiti hakkautti itteleen pienen huonheen navetan päähän. ¶
Kippaisen paikassa oli hirmuisen hyvä heinäkenttä: palovuotena ei palanu ja kasvoi kylmänäki vuotena. Mutta joki on vieny kolmen talon maat.  ¶
Matin Sammu oli virkku mies. Lehmiä oli 5-6 ja iso valkkee sonni, jolla se ajoi. Sonni oli naakkari , väkipäinen. Porroi oli Sammulla myös, kun oli lapintytär emäntänä. Se oli Panne-Ristiina . Ei muilla täällä porroi ollu, mutta lamphaita oli.  ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
31839 ¶
Palvuskivet .  ¶
Lemminjoessa Raaponojassa on lohto eli pykälä kahta piolta ojaa ja siinä isot kivet, mies ja vaimo nekin. Se on se paikka Raaponlohto .  ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
31849 ¶
Kristoffer ja Lalli .  ¶
Panne-Ristiina muisteli, että on ollu aita ennen poronsarvista sen ympäri ja sen sisällä poron, linnun ja jäniksen luita.  ¶
Vanhat on vielä nähneet ne poron sarvet. ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
3???? ¶
Pappia mainosteltiin .  ¶
Mainosteltiin ennen Virkkula-pappia kovasti. Leuat värisi vanhoilla miehilläki, kun Virkkula saarnasi Outakoskella. Kävi kirkkoo pitämässä Outakoskella ja Lemminjoeltaki sinne menthin.  ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
3???? ¶
Lappalainen arpa .  ¶
Arpaa on lappalainen heittäny mihin laihin asiat hänellä menevät.  ¶
Ne jakavat tavaratki arvalla. Tikut on joilla arvothan. En tiiä tarkoon sitä konetta. ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
3???? ¶
Rauhattomuus aapasaarissa .  ¶
Miehet ottavat venekappaleita ja muita aapasaarista. Pian on ihmiset siinä hävinheet, ei ole hyvä tietää. Ja niin niissä on rauhottomuus , mitä sieltä ottaa. Ne kummitelhan .  ¶
Mutta kun panee ne saivovethen , niin tulee hyvä. Kun ottaa sen puun eli muun pois saivoveestä, niin se on hyvä, ei pauku, ei liiku.  ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
3???? ¶
Lappalaisia Pyssyjoella .  ¶
Lappalaisen laavu on Treetin Pieran huonhen lähellä. Laavussa asuu mies ja vaimo ja lapset. Vaimo on hirmuisen työteri . Se on Bergetta Koutokeinosta ja on seppä kauniita kenkiä tekhen. Olit rikkaita ennen, porroi niin kolosti. Faari oli Buollan Matti.  ¶
Mies on Niiles ja se on laiska mies. ¶
Kert. Treetin Brita Mari, 72 v. ¶
Porsangi, Pyssyjoki 23.7.1934. ¶
Muist. kirj. Jenny Paulaharju. ¶
36341 ¶
Sade tulee...  ¶
Saje tulee, kun isonjoen kurkkio oikein pauhaa. Pyssyjoki tässä huilaa, isojoki.  ¶
36342 ¶
Vesikaari oli eilen poikki taivhashen ja myötätaivhashen, ristiin vain. Sajetta se tietää, saje tulee.  ¶
Treetin Priitin Maria, 73 v. ¶
36343 ¶
Kairo on valkkee, mustat siivet, kajava on oivan valkkee. Net tulhaan maalle satteen eellä. Mutta kun sää paranee net menhään hieruahan.  ¶
36344 ¶
Kummoset on säät joulun ja kynttilän aikoina, niin net on kesällä helluntain ja johanneksen aikoina. Jos revontulet lentelevät joulun ja kynttilän aikoina eestakaisin, niin on huonot säät kesällä helluntain ja johanneksen aikoina. ¶
Kertoi Oulan Jouni, 83 v. ¶
Ruija, Pyssyjoki 25.7.1934. ¶
Muist. kirj. Jenny Paulaharju. ¶
27328 ¶
Sykysellä kun lehmiä ja lamphaita pistettiin ; tehtiin makkaroita .  ¶
Lamphaan makkarat on hyvät. Taikina on: verta, vähän suolaa ja kuuta. Ymmyräisellä sarvella suoli aukastiin ja siihen kaivettiin lusikalla taikina. Ne keitetään ja syyään lämpimänä.  ¶
Suolet pannaan olestaan , että vanhenevat, aitan loukkoon.  ¶
Veri pytyssä on koko talven ja suolet otetaan ja makkaroita tehään koska halu tulee.  ¶
27329 ¶
Verikakkoja : verta, jauhoja ja kuuta ja ne kakot lihan kanssa keitetään kattilassa. Kastetaan lihan rasuaan kakkoa ja lihaa syyään.  ¶
Kun syömästä on keritty, liemi juuaan päälle. Ehtavaksi se syyään. Mikäpä ruokavattalla on nukkua. Röyttelemmä vielä, kun olemme syöneet.  ¶
Kertoi Briita Maria Treeti 73 v. ¶
Ruija, Pyssyjoki 27.7.1934. ¶
Muist. kirj. Jenny Paulaharju. ¶
31094 ¶
Pyssyjokilaisia .  ¶
Treetit on veisaajat .  ¶
Treetit on isokurkkuiset , korkkeesti puhuvatki. Treetin pojat on lukkarit. Jouni on veisannu kristittyin kokouksessa.  ¶
Ennen oli mullaki fiini, hellee ääni, nyt on niin karkkee, rinnat on tulleet raskaaksi. ¶
Pappa veisasi numeroista ja veljet. Kaikki tämän paikan pojat teit kantelheen ja soitettiin,että virret osattiin kaikki. Ensimäisen kanteleen teki Oulan Jounin setä. Jouniksi käskettiin. Ja opetti toiset tekemhän. Oulan Jouniki osaa soittaa ja veisata.  ¶
Kert. Treetin Brita Mari, 72 v. ¶
Porsangi, Pyssyjoki 23.7.1934. ¶
Muist. kirj. Jenny Paulaharju. ¶
27711 ¶
Eläinten tauteja .  ¶
Tuumet , ne purhaan pourut (paarmat). Se päällisellä ja tervalla voijellaan lehmän nisät.  ¶
Kertoi Oulan Jounin Anna Kreeta, 74 v. ¶
Ruija, Pyssyjoki 21.7.1934. ¶
Muist. kirj. Jenny Paulaharju. ¶
27712 ¶
Maan kattoo monet miehet täällä. Ne on sepät lehmiäkin auttaan .  ¶
27713 ¶
Lehmän tuumiin puhaltaa kylmä . Ittensä vaatteen helmalla siitä pyhiskellään. Maata ottavat ittensä alta ja pyyhiskellään silläkin.  ¶
Kert. Treetin Brita Mari, 72 v. ¶
Porsangi, Pyssyjoki 23.7.1934. ¶
Muist. kirj. Jenny Paulaharju. ¶
27709 ¶
Kulo tuumiin tulee . Trasu siihen panhaan päälle ja lehmän sontaa trasun sisälle.  ¶
Kert. Vendla Lantto, emäntä, 63 v. ¶
Svanstein, Aapua 27.7.1935. ¶
Muist. kirj. Jenny Paulaharju. ¶
27710 ¶
Mato hännässä .  ¶
Vasikka korraintuu , laihtuu, tulee lama, laihtuu vain ja karva kasvaa. Veri sillä huilahtaa. Sillä on mato hännässä .  ¶
Hännän päältä pitää leikata halki ja siihen panna suolaa ja tervaa . Ja vasikka paranee.  ¶
Se nousee niskaan asti se mato ja korraintuu lehmäkin siitä.  ¶
27423 ¶
Niitylle mennään niesta sölässä . Piimät on lampaanvattoissa . Lampaanvattat on hirmuisen hyvät astiit. Ne veessä seisotethan, että kuomahaiju menee pois. Kuoma on rapa lampaan vattassa. Kun vatta on pesty, puhalletaan se ilma täyteen ja viiään ulos kuivamaan, puuhun eli luovaan hengaamaan.  ¶
Kun tuli Mikkelin aika ämmät lypsi lampaita , vattamaittoo koottiin. Puoloja ja marjoja pantiin sekaan. Aitan lauvalle punkkiin maitovattat pantiin ja kun tuli pakkanen, ne pantiin risuin päälle aitan lauvalle ja siihen ne jäätyi.  ¶
Jouluna pimmeenä aikana syötiin vattamaitoa . Kirveellä hakattiin kappale itte kellekki. Lapset menit valkean ranthaan , siinä sitä paistettiin ja aina kalaistiin hyvillä hampailla. Vesikakon kanssa se oli hyvää.  ¶
Niitylle ei sitä jäätynyttä maitoa otettu. ¶
Päällispiimä lampaanvattaan kaajettiin, kun lähettiin. Siinä se piimä hyvä tulee, kun huiskuu. Se on makkee. Hera tulee läpi lampaanvattan, sakka vain jää syötäväksi. Se sakka oli hyvä puuron höystö . Kryynipuuron kanssa syötiin.  ¶
Kert. Treetin Brita Mari, 73 v. ¶
Porsangi, Pyssyjoki 27.7.1934. ¶
Muist. kirj. Jenny Paulaharju. ¶
35827 ¶
Täällä sanotaan monella lailla vanhemmat : faari, muori, isä ja äiti, pappa ja mamma. Minä olen sanonut aina pappa ja mamma.  ¶
Isän ja äidin vanhemmat ovat: äijä ja ämmi. Minulla on kaksi ämmiä: muorin ämmi ja faarin ämmi. Faarin ämmi on Anna Andersen, se on sokea. Ja muorin ämmi on Anni ja asuu toisella puolella jokea.  ¶
Kert. Eliisa Perssen. Outafouvin piika, 17 v. ¶
Pyssyjoki, Porsangi, 22.7.1926. ¶
Muist. kirj. Jenny Paulaharju. ¶
8871 ¶
Lapset leikkivät . ”Alamme tieramhan,” sanovat, kun ruvetaan ottamaan kiinni toisiaan. Silloin luetaan ensin näin, että kuka ottaa kiini:  ¶
Aanen taanen ¶
uun tuun ¶
härkä lieppi ¶
kintta kalkka ¶
potkas nor. ¶
Tai luetaan näin: ¶
Ropsu molkko molotoi ¶
jie snasju napotoi. ¶
Ne juoksevat lapset ja laukkovat koivusta koivuun ja risusta risuun, kun niistä pitää, ei saa ottaa kiinni. ¶
Kertonut Eliisa Persen. Palvelustyttö, 19 v. ¶
Ruija, Pyssyjoki, 22.7. 26. ¶
Muist. kirj. Jenny Paulaharju. ¶
35953 ¶
Lapset tieraavat .  ¶
”Alamme tieraamhan”, sanovat lapset, kun rupeavat ottamaan kiinni toisiaan. ¶
Lukevat lorun, kuka ottaa kiinni: ¶
”Ropsu molkko molotoi ¶
jie snasju napatoi.” ¶
Juoksevat ja laukkovat koivusta koivuun ja risusta risuun, kun niistä pitää kiinni, ei saa ottaa kiinni. ¶
Kenen kiinni saa kiinniottaja, siitä tulee uusi kiinniottaja. ¶
Kert. Eliisa Perssen, 17 v. ¶
Pyssyjoki, Porsangi, 22.7.1926. ¶
Muist. kirj. Jenny Paulaharju. ¶
35954 ¶
Eliisa laulelee: ¶
”Kiinalainenkin ymmärsi, ¶
että Suomen pojall' oli pölkkypää.” ¶
8952 ¶
Kehtolaulu .  ¶
Nuku, nuku, nurmilintu, ¶
väsy, väsy, västäräkki, ¶
kyllä Herra herättää, ¶
vitsan varpu virvottaa, ¶
kouvun oksa oikasee. ¶
Laulanut Eliisa Persen. Palvelustyttö, 19 v. ¶
Ruija, Pyssyjoki, , 22.7.26. ¶
Muist. kirj. Jenny Paulaharju. ¶
8982 ¶
Otsa vatsa ¶
olka toista ¶
huspoti pomiloia. ¶
8983 ¶
He kävelivät katuilla ja teillä ¶
ja taivas oli kattona ¶
Helluntaina heillä. ¶
Sanellut Eliisa Persen. Palvelustyttö, 19 v. ¶
Ruija, Pyssyjoki, , 24.7.26. ¶
Muist. kirj. Jenny Paulaharju ¶
27594 ¶
Karjataikoja .  ¶
Kertoi Antin Sammun Anna Leena, 78 v. ¶
Ruija, Pyssyjoki, 27.7. 34. ¶
23223 ¶
Aasiast' on alku ¶
tälle kansalle, ¶
jost' on suora polku ¶
Suomen saarelle. ¶
Antin Sammun Anna-Leena, 71 v. ¶
Pyssyjoki, 23.7. 26. ¶
Ruija. ¶
XXXXX ¶
Ryöväreitä ja sotaa .  ¶
Kun ne ryövärit kuljit, niin tavarat otettiin poijes, ihmiset surmattiin ja paikat jätettiin kylmille. Niin tapahtui Lerpollissakin, jossa oltiin lappalaiset silloin.  ¶
Pyssyjoessa ei ollut siihen aikaan vielä ketään asukkaita. ¶
28726 ¶
Silloin ryöväyksen aikana oli lappalaiset tapettu niin vähään, että net vain olit jäänheet, jotka oli tunturin nokkaan kiikuttu.  ¶
Rastakaijaan oli muutamankin talon koko väki, koko famiilia, mennyt pakoon.  ¶
Neitaman päällä myös Č okkarassa tunturissa oli myös paossa.  ¶
Tenoreikää oli mennyt ryöväritokkia alas niin taajaan, ettei poronliemi- pata ollut ehtinyt jähtyä, kun jo toinen tokka oli mennyt alas.  ¶
28724 ¶
Ryövärit ovat kulkeneet ja ovat hävittäneet merenranta-talot.  ¶
Lapinmaa on silloin ollut Tanmarkin alla ja silloin ovat ryövärit kulkeneet. Ja ryssä on kulkenut silloin.  ¶
28725 ¶
Oulan Jounin faarin faari, eli niin kuin sanotaan äiji, on ollut äkseeringissä Tanmarkissa. Oli ollut niissä sotavenheisssä. Ja moni muukin on ollut: Pietarin Hansi ja Pukin Antti eli ”Anders Bukken nummer sötten”. ¶
Siihen aikaan ei otettu nainutta miestä äkseerinkihin. Mutta kussa oli paljon poikia, niin niistä otettiihin. ¶
28728 ¶
Ryövärit , kaikenlaiset ryövärit oltiin ennen. Toiset oltiin Ryssän ryövärit , toinen oli Engesmanni. Se vihasi Tanskaa ja ryöväri oli.  ¶
28729 ¶
Engelsmannin kanssa kun sodittiin, Engelsmanni ja Tanska sotivat, niin Oulan Jounin faari oli ollut sotamiehenä. Ja hän oli ollut venheessä, kun engelsmanni ampui laivasta venettä. Mutta vene pantiin kivillä niin syvään, että laita vain juuri vähän oli veden päällä ja liina pantiin ylös veneen päälle. Niin engelsmanni ampui sitä liinaa, meni liinasta läpi, eikä venheeseen koskenut.  ¶
Norja on ollut silloin Tanmarkin alla. Ja silloin lappalaiset Suomestakin ovat jutaneet tänne meren rannalle kesällä. Ei ollut vielä silloin pantu niin kova raja. Ja lappalaiset tääl- ¶
--- ¶
Norjasta menivät siihen aikaan Suomen outiin poroineen. ¶
Antin Sammun Anna-Leena, 71 v. ¶
Pyssyjoki, Porsangi 24.7.1926 ¶
28727 ¶
Pyssyjoen päällä on paikka, jota käsketään Tsuudinjuoski . Sanottiin, että siihen oli yksi ryöväritokka paleltunut, kun oli ollut syksyllä kulkemassa. Se oli ollut viimeisiä tokkia. Ei ole sen jälkiin enää puhuttu mitään niistä.  ¶
Tsuudiksi niitä käskettiin. Ilmankin se nimi merkitti sitä, että net olit ryövärit.  ¶
Kertoi Antin Sammun Anna-Leena, 71 v. ¶
Pyssyjoki, Hestaniemi 23.7.1926. ¶
31105 ¶
Tanmarkkilaisia .  ¶
Norja on ennen olllu Tanmarkin hallituksen alla. Ruijanpojat on käynheet siellä äksissä.  ¶
Makreijaan on tullu tanmarkkilainen kauppamies ja sillä on ollu neljä poikaa. Ne pojat on naineet tästä vuonosta tyttäriä ja Gudman on ollu niitten nimi.  ¶
Juhani nai Pyssyjokeen isävinaan tädin Makreetan .  ¶
Nilsi nai vestapuolelta lapintyttären. Nilsin alaa on Birgetta.  ¶
Kareli oli nainu lapintyttären.  ¶
Danieli , se oli nainu Lemminjoelta. Tanelit on Danielin alaa. Soffin äiji oli Danielin Hansi.  ¶
Niillä on kaikilla iso nokka ja kuivempaa ihmistä on se suku. ¶
Kertoi Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
28730 ¶
Tsuudit .  ¶
Kaarasjoen ja Koutokeinon välillä on Lapin siida. Se on Kädgitunturin ja Tsuudoaivin välillä. Rikas lappalainen, 1500 poroa, Jousef Nilssen Sokki, Koutokeinosta, on siinä. Oli jutamassa davvibieggan puoleen. Siihen pysähtyi. Mutta oli tunturissa passaamassa poroja. Russat tulivat tievan taa, ei nähty siidassa sen tuloa, mutta renki ilmoitti.  ¶
Lappalainen käski emännän panna parhaasenn pukuun, kaikki silkit ja hopeat päälle. Ja niin lähtivät Bossekoppaa kohden. Tunturia ja outaa ¶
--- ¶
31251 ¶
Ryssän ryövärit.  ¶
Nälkä-aijat ja vaino-aijat on täällä olleet, kun on tulleet ryövärit. Ryssän ryövärit täällä kuljit.  ¶
Tsuudinjuoski on kuru, missä Pyssyjoki kääntyy etelään. Sinne on ryöväritokka paleltunut.  ¶
Kertoi Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
31252 ¶
Sillon kun tsudit , vihavenäläsiet , ryövärit on täällä kulkenhet. Ei sillon oo sinne haudattu, kun on Suomen ihmiset täällä ollut, vaan sillon kun on ollut lappalaiset, kymän maan ihmiset.  ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
36253 ¶
Otavassa on seittemen tähteä ja häntä , joka menee koiton jälkeen.  ¶
Kointähti on mutta toinen vain on kointähti, ja toinen on ehtotähtenä .  ¶
Seulavaiset , siinä on seittemän tähteä. Siitä net iltaa kattovat. Kevätpuoleen se rupeaa hopummasti jutamaan.  ¶
Hirvas on yksi tähti, yksi tähti vain, mutta en tiijä, mikä se on.  ¶
Linnunrata ja Kallanpojat olen kuullut, mutta en ole perustanut. Ei ole ollut tilaa taivastella .  ¶
Pitäis olla niinkun napa yksi tähti, jonka ympäri kaikki kiertää. Ja se on niinkun tähtein napa.  ¶
Olen kuullut pohjantähestä , mutta en ole ajatellut, mikä se on.  ¶
Maailma on Jumalan väkevän sanan takana. ¶
Antin Sammun Anna-Leena, 78 v. ¶
Hestaniemi, 28.7. 34. ¶
Pyssyjoki, Porsanger. ¶
Ruija. ¶
35113 ¶
Kalanielu .  ¶
Kalanielu oli äsken tässä. Kairo eli kajava ja tirro , pieni valkia lintu, jolla on kahenhaaranen persesulka, musta lakki päässä ja punaiset kengät jalassa, ja haskeli , pienen kajavan suurukainen lintu, net syövät silliä ja silloin saita myös tulee syömään.  ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
27074 ¶
Karjanhoitoa .  ¶
Lehmille hevosen paskaa keittävät Lemminjoessa, kun hevoset syövät kauroi, jauhoi ja heinii.  ¶
Kertoi Oulan Jounin Anna Kreeta, 74 v. ¶
Ruija, Pyssyjoki, 23.7. 1934. ¶
27075 ¶
Lehmille tytöt soutavat saaresta stuorat (niissä on pienet punaiset lehdet) taarit ja jäkälää.  ¶
Kert. Antin Sammun Anna-Leena, 78 v. ¶
Ruija, Pyssyjoki, 26.7. 1934. ¶
Muist. kirj. Jenny Paulaharju. ¶
37857 ¶
Pyssyjoen kristillistä elämää .  ¶
Yksi Lutheruksen usko oli entisillä ihmisillä kaikillä. Ei ollu mithään joutavaa, tanssiakaan ei koskaan mithän. ¶
Aamulla luettiin Kristillisten huonekuntain aamurkous ja illalla ehtorukous. Oma väki tuli kuuntelemaan. Kun syömään rupesit, piti siunata ruokaluku: ”Jeesus siunaa”, ja taas kiitettiin, kun oli syöty. Ja isää ja äitiä piti kiittää. ¶
Mie vieläkin aamuvirren aina veisaan: ”Mä herätessän aamulla” ja ”Herää sielun ja mielen.” ¶
”Ak jos Herra soisi sen armon minulle vielä, että häntä kiittää voisin kuin tulee tehdä tääl.” Pyhäaamuna aina veisaan. ¶
Illalla oli ennen iltarukous: Herran siunaus, Isämeitä ja Uskontunnustus. ¶
Kert. Antin Sammun Anna-Leena, 79 v. ¶
Porsangi, Pyssyjoki, 26.7. 1934. ¶
Muist. kirj. Jenny Paulaharju. ¶
31934 ¶
Ruijan suomalaisia .  ¶
Törnavan Maria oli Töörnavalta Suomesta. Mies oli Juhani Kierri .  ¶
Ouluun tuohaan tervaa, siinä venheessä tuli Maria jokia myöten Oulhuun. Sitte oli Rovaniemellä Vakkurilla piikana. ¶
Se kulki leskenä täällä pientä kauppaa. Hyvin iso ihminen oli. Ja kristittynä kuoli. ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
31950 ¶
Pyssyjokelaisia .  ¶
Antin Sammun Anna-Leena .  ¶
Äiti oli tyhä Anna ja isä oli Hansi . Niitä oli veljeksiä: Jouni-Pieran Pieti, Jouni-Pieran Sammeli, Jouni-Pieran Hansi ja se Hansi oli mun isäni.  ¶
Ja niin met olemma täällä sammaa sukkuu. Yksi veri, yksi liha. ¶
Tyttäret on mulla Makreeta ja Kristiina. ¶
Kert. Antin Sammun Anna-Leena, 79 v. ¶
Porsangi, Pyssyjoki, 26.7. 1934. ¶
Muist. kirj. Jenny Paulaharju. ¶
31904 ¶
Lantalaiset on taikuriita . Lappalaiset on kans semmoiset, että ne pyörryttää veren paremmin kun tohturit.  ¶
Mutta noidan noiduttajat ei pidä taivhan valtakuntaa perimhän. ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
31932 ¶
Ruijansuomalaisia .  ¶
Kierin Maija .  ¶
Kierin Maija oli kotoisin Suomesta. Lemminjoen kirkossa oli naitu sen Juhan Kierin kanssa. Kuoli Kelviikissä ¶
31933 ¶
Koulu-Anna oli kotisin Simosta ja oli nainu Mikkeli Erkinpojan kanssa. Mikkeli oli koulumies. Mie olin sen koulussa.  ¶
Suomi se oli mitä opetettiin.  ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
27895 ¶
Pyssyjoen asutusta .  ¶
Kippaisen Sammeli .  ¶
Kippaisen Sammeli, sen sanovat, että se on ensimmäisenä tullut Suomesta tänne. On tullut voimonsa kanssa ja lapset on ollut mukana. Pyssyjokeen tuli, tuolle puolen jokea. ¶
On ollut niin huonot aijat Suomessa ja näljän tähen ovat tulleet tänne. ¶
Tunturilappalaiset ovat vain olleet siihen aikaan täällä.  ¶
Antin Sammun Anna-Leena, 71 v. ¶
Pyssyjoki, Porsangi 23.7.1926 ¶
31855 ¶
Palvospaikkoja .  ¶
Epäjumalat niillä oli ennen. Sanottiin ettei uskaltanu käyäkään, jos ei viinaa kaatanu niitten päälle.  ¶
Allapahta Keisissä on palvospaikka. Siimakoro , hirveä noita, joikasi ihmisiä tulemhan sinne tykönsä ja uhrasi ne pahoille hengille sinne pahan kuruun.  ¶
Silhvarissa , niitä ne piettiin Lallaa ja Kristofferia jumalana. Ennen sinne uottui tie, niin paljo siellä kuljettiin.  ¶
Hestaniemen vaarassa on kivi, jota on palveltu.  ¶
Korkeuksissa on jumalaa palveltu.  ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
27714 ¶
Eläinten tauteja .  ¶
Mikon Hansi pyörryttää ajoksia . Lehmällekin jos tulee jalka kippeeksi , se parantaa. Onko hällä sanat .  ¶
Kertoi Antin Sammun Anna-Leena, 78 v. ¶
Ruija, Pyssyjoki, 27.7. 1934. ¶
27715 ¶
Kun lehmä on kantanut , eikä pääse jälkimäisistä , mie keitän sille hauetta faadnusta (liiverstikka).  ¶
Kert. Antin Sammun Anna-Leena, 78 v. ¶
Ruija, Pyssyjoki, 26.7. 1934. ¶
19226 ¶
Se Keisin noijan piika ei ollut lapinlähtöä, kun se oli Maija. Se oli muualta tullut. ¶
Noita on mennyt suvuttomaksi, ei ole mitään sukua jäänyt. ¶
Se oli vissiin kristitty piika, kun se noita ei saattanut sille mithän tehä. Ja piialle kyllä meni hyvin. Se suku vielä elää, mutta noijan suku on kuollut. ¶
Kertoi Antin-Sammun Anna-Leena, 71 v. ¶
Pyssyjoki. Porsangerinvuono. ¶
Ruija, 24.7. 1926. ¶
19227 ¶
Epäjumalat on olleet ennen kuin Lutheeruksen usko. Silloin jo etupuolta Lutheeruksen uskoa se on ollut. Kun ihmiset eivät teitänhet, mutta jotakin piti palvella. Ja on uhrattu niille eläimiä, poroja, lappalaiset ovat uhranneet. Ja sanovat, että on vielä uhrattu ihmisiäkin. ¶
Keisi on Porsangerinvuonon öystärannalla, kolme miilaa, vanhan väen miilaa täältä, uusia miiloja on enempi. Ja siellä on Allapahta korkea pahtaseinä.  ¶
Keisissä on ennen asunut, se on ollut jo aikaa niin aikaa, yksi moita, jota on käsketty Č uolda-Siimaksi . Siinä Allepahassa on iso halkein, Siimakoro , ja siihen se Čuolda-Siima on uhrannut. Se on ollut lappalainen, se Čuolda-Siima, suuri noita.  ¶
Sanotaan, että se oli niin noita, että se oli joiannut ihmisiäkin tulemaan ittensä tykö muualta kaukaa, että uhrata niitä epäjumalalleensa. ¶
19228 ¶
Sillä Čuolda-Siimalla oli piika, ja se noita oli kotansa eessä ja pani noijansauvan pään suuhunsa ja joikasi. Ja kaksi niin koreaa tytärtä tuli siihen. Ja ne itkit, eivät tahtoneet, että uhrata epäjumalalle. Ja piika oli niin vihainen, kun se viattomia ihmisiä kutsuu tulemaan ja uhraa niitä. Ja piika potkaisi sitä sauvaa vasten, niin että isännältä meni kaksi hammasta suusta, poijes yläleuvasta. Kun se piika niin vihastui, kun se aikoi ne tyttäret uhrata. ¶
Ja sitä piikaa käskettiin Maijaksi, ja siitä piijasta tuli niin kirjallinen suku että net olit hyvät lukemaan jumalansanaa. Sen sukua on vielä vähän kussakin pitkin Öystärantaa.Pyssyjoen lukkarikin on sitä sukua. ¶
Čuolda-Siimalla on kyllä ollut pojat, mutta sillä ei ole jäänyt mitään sukua. ¶
Käskevät vieläkin sitä kurua Siimankoroksi. Ei katsota kyllä sitä, mutta ovat sen katsoneet, että siellä on vielä luita. ¶
Kertoi Antin-Sammun Anna-Leena Hansen. Kalastajan emäntä, 70 v. ¶
Pyssyjoki. Porsangerinvuono. ¶
Ruija, 23.7. 1926. ¶
26624 ¶
Naimatapoja Pyssyjoella .  ¶
Antin Sammun Annaleenan naiminen .  ¶
Naimisiin mie menin, kun olin 24 vuotta vanha, mies oli 30 vuotta. ¶
Kihlat oli silkki ja sormukset ja rahaa. Piti olla kihloiksi hopiaraha, neljän kruunun speisi.  ¶
Kosioita ei minulle pietty, mutta on ennen pietty. Ensin kävi puhemies kysymässä lupaa, saavatko tulla kosioille . Vaimokin kävi sitä kysymässä. Jos lupa annettiin, niin sitten tulivat koko tokka, pojan vanhemmat ja muita ihmisiä myötä yljän ja puhemiehen kanssa tuomaan kihloja. Silloin ylkä ja morsian ovat rinnan istuneet ja kihlat on pantu morsiamen helmaan . Puhemies pani kihlat helmaan. Ja oli viinaa myötä ja puhemies antoi ryypyt kaikille.  ¶
Sitte mentiin papin tykö , kuulutettiin kolme kertaa ja kirkossa vihittiin .  ¶
Oli ennen morsiamella kruunu, se käskettiin pruuta eli morsiamen kaunistus . Kruunussa riippui silkkirihmat pitkät monenfäriset ja kukka eli muu koristus oli siinä eessä.  ¶
Häitä piettiin kirkolla, kun oli vihitty. Syöttiin verestä lihaa, suolapalthaita, suolalohta, lehmänvoita, kaffia, viinaa ja tumppuja.  ¶
Lahjoja annettiin , pöydällä oli silkki ja sen päälle pantiin. Huutomies kuulutti minkä verran kukin antoi ja kiitti yljän ja morsiamen edestä.  ¶
Kun oli syöty, veisattiin virsi: ”O Jumala sun hyvyyttäs kiitämm'.” ¶
Ryyppy annettiin kaikille, jotka lahjan antoivat. Se oli kunnianryyppy . Kun kotiin kirkolta tultiin, vielä kotona piettiin sukulaisille häitä.  ¶
Lahjaksi annettiin rahaa ja tavaraa, silkkihuiviakin. Joilla ei ollut elävää, niille annettiin vasikkaa ja karittaa.  ¶
--- (siiti vailuu?) ¶
Sitä täällä vain vaadittiin, että kosiamiehen piti tulla kysymään. Raamatussakin muistellaan, että Jumala pani enkelin Tobiaalle kosiameiheksi.  ¶
Kert. Antin Sammun Annaleena, emäntä, 69 v. ¶
Pyssyjoki. Ruija, 26.7. 1934. ¶
Muist. kirj. Jenny Paulaharju. ¶
26627 ¶
Oulan Jounin Anna-Makreetan naiminen .  ¶
Minulle ja Jounille ei kossiita pietty . Mutta kossit oli Treetin tuvassa, kun Makreeta naittiin. Poika oli Kalkulahesta. Se tuli kossiille ja paljon oli ihmisiä myötä: sukulaisia, faarit, muorit, kaikki. Tyttö ja poika istuthin rinnan tuvassa. Pojan muori käski istumhan. En tiiä kuka oli heillä kossiimuorina . Se pani kihlat morsiamen helmaan. Sitte kossiimies jako viinapikarin kellekin.  ¶
Jounilla oli myötään vain kossiimies eli vierasmies , kun toi minulle kihlat. Jouni antoi vain huivin ja rahhaa.  ¶
Kolme kertaa kuulutettiin ja sitten mentiin naimhaan , kirkossa silloin naittiin.  ¶
Morsianpiikoja ja yräntrenkiä oli paljon. Ne meni eellä kirkkoon, yrkä ja morsian oli keskellä ja sukulaiset perässä.  ¶
Russamarkassa me naithiin ja häitä piettiin siellä merenrannassa. Jouni oli silloin fiskari. Oli sykynen . Mikkelinpyhä oli.  ¶
Syötiin häissä lampaan lihaa, jaaran lihaa, lannanvoita, suolalohta ja viinaa juotiin. Jounin kotoa oli lihat viety Russamarkkaan (Kistrand).  ¶
Pöydällä oli silkki ja yksi mies kuulutti, mitä aina siihen panivat lahjaa ja kiitti antajia. Panivat rahhaa tyhä. Lupasivat lamphaanki, karittan, kun ei jaksanut rahhaa antaa. ¶
26628 ¶
Minnii olin mie sitten tässä talossa. Tulin tähän heti kun olimma nainheet. En ollut kauvan kotona. Toin tähän kaksi lehmää, neljä lammasta, punkit, pytyt, saavit, pata ja tortti.  ¶
Anoppi on miehen äiti, appifaari on miehen isä. Yhdessä teimmä muorin kanssa kaikki työt. Harva minnii se kelpaa anopille. Mutta muori oli jumalallinen, eikä ollut paha mulle. Siksi se luki, kun henki lähti. Ulkomuistoa luki virsikirjaa, rukouksia, kärsimisenrukouksia ja muita. Jounin sisar Kristiina oli tässä talossa ja sen kanssa niitimmä issoo kenttää.  ¶
Me nukuimma Jounin kanssa kamarissa , faari ja muori nukkuivat tuvassa.  ¶
26629 ¶
Kyllä ne nuoret aina toisensa löytävät. Tytöt nukkuivat kesällä aitoissa ja pojat kulkivat tokassa pyhäyönä tyttöjen aitoissa. Silloin on tila kuljeskella.  ¶
Ja pojat tuli illalla navettaan , kun tytöt oli lypsämässä. Mutta meillä oli faari siitä vihainen, tuli kepin kanssa ja ajoi pojat pois.  ¶
Kert. Oulan Jounin emäntä Anna-Makreeta, 73 v. ¶
Pyssyjoki. Ruija, 27.7. 1934. ¶
Muist. kirj. Jenny Paulaharju. ¶
26630 ¶
Treetin Sammun Birgitan naiminan .  ¶
Igeltassissa eli Reikälahessa oli minun kotini. Muorini oli porolappalaisen tyär, mutta faarini oli Kullmanni, tanskan sukua. Asuttiin samassa gammissa lehmät, lamphaat ja ihmiset. Siinä oli kivilattia ja lehmät oli hinkalossa ja lampailla oli hinkalo.  ¶
Russamarkassa (Kistrand) Mikkelin ja Johanneksen markkinoilla tulevat nuoret tutuiksi . Siellä miekin Sammun kohtasin.  ¶
Ja kun friijari tuli mulle kihloja tuomhan ja mie makasin sängyssä, niin oli lammas kiinni sängyn tolpassa.  ¶
Met naimma varsin heti ja mie olin silloin 22 vuotta vanha. ¶
Kertoi Birgitta Treeti, emäntä, 46 v. ¶
Pyssyjoki. Ruija 28.7.1934 ¶
26631 ¶
Minniin tavaroita .  ¶
Russamarkan kirkossa naimma , Mikkelin päivänä sunnuntaina.  ¶
Tässä Ala-Sammun talossa, mihin mie tulin oli neljä lehmää ja kuusi-seittemän lammasta. Mie toin kottoo Lemminjoesta, Jounin Antin talosta, kaksi lehmää ja nuorukaisen, neljä lam- ¶
19229 ¶
Silhvar on penikulman päässä Pyssyjoesta, valkeahuippuinen tunturi. Tunturissa on kaksi epäjumalaa, Lalla ja Kristohver . Net on entiset vanhat ihmiset palvelleet niitä. Net ovat ihan korkeimman laen takana siellä, kaksi kiveä niinkuin ihmiset vierekkäin seisovat. Ihmiset ovat panneet net pystyyn. Ei ne kyllä ole kun kivet vain, jotka on pantu pystyyn maahan. Ja niijen eessä on petäjäinen penkki. Krannitalon isäntä, Oulan Jouni toi penkin kotiin ja poltti takassa. Jumalat kyllä seisovat siellä.  ¶
Sanovat olevan luita siellä, ennen on ollut paljon luita niijen juurella, mutta nyt vissiin ovat painuneet maan alle. ¶
Papit ovat käyneet niitä katsomassa ja kaikki. ¶
Kertoi Brita Maria Samuelsen, 65 v. ¶
Pyssyjoki. Porsangervuono. ¶
Ruija, 22.7.1926. ¶
21906 ¶
Oulun Johanna paransi keltatauvin . Keltatautiin se oli ylimmäinen tohtori. Leirpollissa oli yhellä vaimolla keltatauti mennyt yli pään, niin että oli aivan keltaisena vaimo. Ja Oulun Johanna paransi hänet.  ¶
Kertoi Priita-Maria Samuelsen, 65 v. ¶
Pyssyjoki, 24.7.26. ¶
31093 ¶
Pyssjyjokelaisia .  ¶
Talon isäntä on Sammun Aslakka ja emäntä on Sammun Aslakan Kirsti . Kirsti on Rauttiin Briitan tyttären tytär. Äiti oli Rauttiin Anni . Äijifaari oli ruotsalainen Haaparannlta.  ¶
Lähellä on Aslakan Mikon Juhanin turvegammi. Emäntä on Mikon Juhanin Lyyti . Niin ne emäntää hokkee. Entinen tytärnimi on Niityn Lyyti , kun on vanhemilla ylhäällä joen varrella niitty.  ¶
Kert. Mikon Juhanin Lyyti, 45 v. ¶
Porsangi. Pyssyjoki, 23.7.1934. ¶
Muist. kirj. Jenny Paulaharju. ¶
27417 ¶
Lampaita on täällä joka talossa parikinkymmentä. ¶
Kaheksassa yheksässä kranniksessa on yhteensä parisataa lammasta. Leirpollissa on toisissa taloissa 35 lammasta.  ¶
Kerti Oulan Jouni, 83 v. ¶
Ruija, Pyssyjoki 21.7.1934. ¶
27418 ¶
Lampaat on saaressa kesällä, Ainikkasaaressa . Miila sinne on rannasta. Kolmen talon lampaat, n. 50 siellä on. Tievan Hansi ne on vienyt sinne. Junikuun lopulla on viety ja etupuolella Mikkeliä, kun heinästä päästään, ne nouethan pois.  ¶
Syysvilla on paras villa. Se on loimivilla . Tuulivilla jätethän karittoille, sykysellä aleti kun kerithän.  ¶
Kert. Mikon Juhanin Lyyti, 45 v. ¶
Ruija, Pyssyjoki, 23.7.1934. ¶
26511 ¶
Vaaskisen sanat .  ¶
Annin Juhani vain sormella katteli reikää, mistä vaaskiset kuljit eikä yksikään häntä pistänyt. Se osasi Annin Jussa vaaskisen sanat . Oli ollut suomalaisella ruokkopoikana ja siinä oppinut:  ¶
”Impiäinen ampiainen, ¶
pistä piikis maahan.” ¶
Kertoi Pietin Kreeta, 45 v. ¶
Pyssyjoki, Porsangi 28.7.1934. ¶
Muist. kirj. Jenny Paulaharju. ¶
36401 ¶
Pitkäsen kurento se on paha piäthän. Sillä on myrkky persheessä, ja se on haava hirmuinen paha paisumhan. Ei minnuun ole pistänyt vaaskinen ei kurento.  ¶
36402 ¶
Mettisellä on viinatynnyrit persheessä, joilla se poikii ruokkii. Jouni sannoo, että se on hunajaa.  ¶
36403  ¶
Hämmähäkkii , niitä on monenfärisiä. Ja niilla on verkot. Pikku fiinit kärpäset on sen kalaset, jotka verkkoon menee.  ¶
36404 ¶
Muurhaiset , lahopuissa net assuu. Niillä on valkoiset lehmät jonka net näppää ja vie pois, kun tulee hätä.  ¶
Laiskan pittää mennä mauriaisen tykö. ¶
36405 ¶
Paarma on lappalaisen puora  ¶
Vaaskinen pistää niinkun kurento ja mettinenkin.  ¶
Pietin Kreeta, 45 v. ¶
Pyssyjoki, 29.7.34. ¶
Porsanger. Ruija. ¶
Muist. kirj. Jenny Paulaharju. ¶
26507 ¶
Kun lapsi aivastaa , siihen pitää sanoa:  ¶
”Iesus siunakhon.” ¶
Kertoi Pietin Kreeta, 45 v. ¶
Pyssyjoki, Porsangi 28.7.1934. ¶
Muist. kirj. Jenny Paulaharju. ¶
31262 ¶
Manalainen .  ¶
Manalainen vissiin lypsettiin lehmiä ennen kotona Alatalossa ja kerrran sölän väännettiin lehmältä. ¶
Keskipäivän aikana olin juomaa keittämässä lehmille, niin näin manalaisen lehmän hinkalossa, lehmää vasten seiso. Pyörea lakki sillä oli ja harmaja takki. Kun käännyin toisaalle, se katosi. Kaksi kättä sillä oli lehmän päällä. Mie käännyin ja velkeaa paransin, niin katosi. ¶
Nisän ympäri käärimmä kirjan paperin , Jumalan sanaa nisän ympäri, etteivät saa manalaiset lypsää.  ¶
Kert. Pieran Sofi, emäntä, n. 50 v. ¶
Pyssyjoki, Ruija, 2.8. 1934. ¶
Muist. kirj. Jenny Paulaharju. ¶
31935 ¶
Ruijan suomalaisia .  ¶
Maria Hoikkala .  ¶
Mie olen omaa sukua Hasti . Isä oli Hastin Pekka Haaparannalta Vuonon kylästä. Mie olin jo 25 vuotta. kun tulin kevätmarkkinoille Alattioon. Mies oli monta vuotta ennen mennyt ja tuli minua nouthan. Henrik Hoikkala oli mies. Se hukkui Russamarkassa sisävuonhon, oli menossa sinne huonetta pykhän.  ¶
Toinen mies oli minulla Jaakko Simonsen kotoisin Puolangalta Suomesta. ¶
Kert. Maria Hoikkala, 88 v. ¶
Pyssyjoki, Vanhoinkoti, 23.7. 1934. ¶
Muist. kirj. Jenny Paulaharju. ¶
31073 ¶
Painijainen .  ¶
On se painijainen, on ihmisillä ja eläimillä. Pian veri seisattuu, kun se oikein painaa. ¶
Kert. Pieran Sofi, n. 50 v. ¶
Porsangi, Pyssyjoki, 2.8. 1934. ¶
Muist. kirj. Jenny Paulaharju. ¶
31667 ¶
Para .  ¶
Para on lintu. Kentällä ovat nähneet paranpaskoja . Ne on itte parat kurastaneet.  ¶
Kert. Pieran Sofi, n. 50 v. ¶
Porsangi, Pyssyjoki, 2.8. 1934. ¶
Muist. kirj. Jenny Paulaharju. ¶
27891 ¶
Pyssyjoen asutusta .  ¶
Peltovuomasta on tullut äijini ja ämmini. Äijin nimi oli Junttila ja ämmin nimi oli Kirsti . Juntti-raukka oli minun äitini isä. Minun äitini nimi oli Briita. Isäni nimi oli Antti. Isä oli lapin sukua. ylilapin sukua. Nämä lappalaiset, jotka täällä kulkevat puhuttelee minua hulkikse eli omaiseksi. Karasjoen Sarre on sukulainen.  ¶
Juntti asui toisella puolella jokea. Minun mies oli Samuel Persen Treetie, Treeti-Sammu. Ja minun isäntä on tehnyt tämän talon, se on vain korotettu jälestäpäin.  ¶
Kert. Anni Andersen, 94 v. ¶
Pyssyjoki, Porsangi, 23.7. 1926. ¶
Muist. kirj. Jenny Paulaharju. ¶
15819 ¶
Sairaus ja kuolema .  ¶
Tautia oli täällä ennen vähän, ei kukaan sairastanut. Kun sadan vuoden vanhaksi tultiin, niin kuoltiin jos vähänkin sairaaksi tultiin.  ¶
Nuoret eivät enää pie vaatteita ja siksi sairaiksi tulevat ja kuolevat. Kyllä sitten lampaan nahkat kelpaa, kun sairaaksi tullaan, mutta ei ne sitten enää auta. ¶
Kert. Anni Andersen, talon muori, 94 v. ¶
Ruija, Pyssyjoki, 23.7. 1926. ¶
Muist. kirj. Jenny Paulaharju. ¶
27211 ¶
Maitoruokia .  ¶
Voi .  ¶
Separatuura on täällä jo useissa taloissa, mutta mie en siitä huoli, se ei ole se maito hyvä, ei kelleen, ei vasikoillekaan. ¶
Mie huittun kirnuu (kirnuan voita). Panen päällistä kirnuun ja huittun. Liisan pitää sitten voi sotkaista. Kaukalossa sotkaise Liisa voi. ¶
Alkumailman aikana oli viljainen tämä paikka. Nyt on köyhtynyt. Minun isällä ja äidillä oli viisi kuusi lehmääkin. Koottiin voita ja myytiin. Aavanuorassa, vuonosta ulos, tämän paikan ihmiset kävivät myymässä voita, isoilla veneilla menivät. ¶
Lanttoinniemi oli se paikka, jossa meillä oli kesäpaikka . Lehmillä oli siellä turvepuurat. Kesällä asuttiin ihmisetkin turvepuurassa. Sitten raajittiin hirsitupa, kun talveksikin sinne mentiin.  ¶
Antin Anna, talon muori, 94 v. ¶
Pyssyjoki, Pohjois-Norja, 23.7. 1926. ¶
Muist. kirj. Jenny Paulaharju. ¶
31580 ¶
Kuolleet näkyvät .  ¶
Joku oli ajanu biilillä Kistrandissa ja oli nähnyt Lillebo-Vainajan , väärän aijä-raukan, tiellä. Häätyi pyörtää biililläki, oli niin karkea katsoa äijä.  ¶
31581 ¶
Dahl oli länsmannina Kistrandissa. Se kuoli äkkiä. Näki akkunasta, kun poika tieraa rannalla ja putoaa jokeen. Isä juoksee auttamhan ja kaatuu ja kuolee siihen.  ¶
Dahlin nuorin tytär sitte monta kertaa, kun meni konttooriin kirjoittamhan, näkee isän istuvan kirjoittamassa. Oli silläki äijällä jääny jotaki asioita selittämättä. ¶
Kert. Sofie Mikkelsen, emäntä, n. 35 v. ¶
Porsangi, Pyssyjoki, 21.7. 1934. ¶
Muist. kirj. Jenny Paulaharju. ¶
31582 ¶
Vainaja ja pappi .  ¶
Vanha Jon Lillebo oli kauppias Leirpollissa. Oli nainu Kourin Maijan kanssa. Kouri-raukka , Maijan isä, oli Suomesta. Hänet tuothin vanhana Pyssyjokheen Vanhainkotiin. Muori kuoli pian ja äijä muutaman viikon perästä.  ¶
Lillebo oli puolivääryyksin ottanu kaikki rahat Kourilta ja muillekin tehny vääryyttä. Kun Lillebo kuoli, se haudattiin Kistrandiin ja pappi heitti mullan hänelle niin kun muillekin vainajille. ¶
Mutta ei antanut Lillebo rauhaa papille. Tuli yöllä koputtelemaan papin akkunan alle pörssi käessä ja pyysi, että sais paikan taivaan valtakunnassa, ei saata olla siellä, missä nyt on. Pappi sanoi, että hiljasta nyt ostaa taivasta rahoilla. ¶
Vaati yöllä vain papin mukaansa ja kun pappi meni, niin istu iso musta lintu hauvan päällä. Rietas se oli. Se pitäs semmoselle vainajalle arkku kääntää nurin.  ¶
Pappi kävi monena yönä sen hauvalla. Pappi muisteli siitä frouvalleen sitte kun tuli sairaaksi. ¶
Paljon vaivasi Lillebo-äijä pappia, eikä moni vainaja papin tykö tule. ¶
Kert. Sofie Mikkelsen, emäntä, n. 35 v. ¶
Porsangi, Pyssyjoki, 21.7. 1934. ¶
Muist. kirj. Jenny Paulaharju. ¶
31845 ¶
Olen Klaavus-Erkin sukua. Se on ensimmäinen tässä Kiksiniemessä. Se oli Suomesta tullut, ja sillä oli Juntti-raukan tyär, Kirsti, ämmä. Se oli, se Kirsti, minun ämmi, isänäiti, minun muori, kun sai lapsen, niin se siihen kuoli. ¶
Kiksiniemen Feetu, 70 v. ¶
Kalastaja, saarnamies. ¶
Kiksiniemi, 2.8.34. ¶
Pyssyjoki. Porsangen. Ruija. ¶
31846 ¶
Opettaja Bartnäs on löytänyt Lallan ja Kristohvin juurelta kiven alta karhunhampaan. ¶
Ja luita on myös ollut kivien alla. ¶
Opettaja Bartnäs. ¶
Honningsvaag. ¶
26509 ¶
Maa .  ¶
Älä kiusaa maa-veli ¶
tätä ihmisriepua. ¶
Turpeella painellaan maata ja näin sanotaan.  ¶
Kertoi Haakon Bartnäs, opettaja, n. 55 v. ¶
Pyssyjoki, Porsangi 29.7.1934. ¶
21984 ¶
Oulun Johanna paransi riisitauvin , teki juoman, riisijuoman , ja Kaakman Jänssi oli hänen isänsä, ja se oli karannut kotimaastaan.  ¶
Kun riisi syöpi niinkun mato koko ronkan, niin siihen parannukseksi Johanna laittoi riisijuoman. Oli eukolla niinkun elävä, mato hänen sisässään, ja Johanna antoi lääkkeen, riisijuoman. ¶
Priita-Maria Samuelsen, 65 v. ¶
Pyssyjoki, Ruija, 24.7.26. ¶
21342 ¶
Varengissa oli tyttärellä sammakko vatsassa , ja se hyppäsi ja tanssasi. Ryssän tohtori hänet paransi. Suomen tohtori ei osannut, eikä Norjan tohtori. Net on oppinhet ihmiset, jotka sieltä kaukaa tulevat.  ¶
Kertoi Priita-Maria Samuelsen, 65 v. ¶
Pyssyjoki, Ruija, 24.7.26. ¶
29042 ¶
Maita .  ¶
Maita on olemassa Norge, Sverge, Tanmark, Finland, Irland, Ryssland ja Köpenhamn. ¶
On ennen kirjoitettu Danmarkiin ja on saatu sieltä hyviä ja halpoja paloviinoja. Mutta tulli oli niillä kova. ¶
Suomesta saa kauniita kultasormuksia, sellaisia vanhan aikaisia. ¶
Simo Julius, renki, 40 v. ¶
Pyssyjoki, Porsangi, 23.7.1926. ¶
27420 ¶
Lampaita .  ¶
Lappalaiet ottavat taloista lampaita kesäksi, että saavat lypsää. Aslak Saara on ottanu tuolta Brännasta ja hakee nyt lammaspaimenta , mutta ei saa, ei kukaan lähe.  ¶
Laikkoa maksavat lappalaiset suonikunturan lampaasta .  ¶
Ei ole mullakaan lampaan paimenta. Entiset ihmiset paimensit lehmät ja lapmaat. ¶
Kertoi Monnan Leena, n. 50 v. ¶
Ruija, Pyssyjoki, 25.7. 1934. ¶
Muist. kirj. Jenny Paulaharju. ¶
27421 ¶
Lampaita olen mie vienyt Aitiruthoon , kaksi miilaa täältä, viisi lammasta vein lappalaisille kesäksi. Sain viijettä suonikunturaa ja runon taljan .  ¶
Kertoi Tievan Kreeta, n. 40 v. ¶
Ruija, Pyssyjoki, 25.7. 1934. ¶
3???? ¶
Maanalhaiset .  ¶
Maanalhaisia olen nähny kolme pikku tytärtä, olivat kammin kravin vieressä. En mie lähtemy niitä laukottaan. ¶
Erkki sanoi, että ne on maahiaisten tytöt. Ne tierasivat niin kun oikeat lapset. ¶
Päällipuolella meiän kammia on niillä iso kartano. Se paikka on Liskoniemi ja Liskopahta.  ¶
Kirjaa oon pitäny lapsen alla, etteivät tuu ja vaiheta lasta. ¶
Kertoi Tievan Kreeta, n. 40 v. ¶
Porsangi, Pyssyjoki, 25.7. 1934. ¶
Muist. kirj. Jenny Paulaharju. ¶
31860 ¶
Kahen ilman välissä .  ¶
Lapsi oli raimotellu , oli pölästynny Mellassa, ja oli tullu kahen ilman välhin.  ¶
Ihminen kun menehtyy, se on kahen ilman välissä. Ja nukkuessa kuka hyppää ja potkii, se on kahen ilman välissä. ¶
Se on niin kun kuolleitten ilmassa ja eläväin ilmassa . Ja se ei ole helppo olla.  ¶
Kert. Tievan Kreeta, emäntä, 40 v. ¶
Porsangi, Pyssyjoki, 25.7. 1934. ¶
Muist. kirj. Jenny Paulaharju. ¶
31963 ¶
Pyhän viettoa .  ¶
Pyhä alkoi lauantai-iltana kello 6 ja pyhänä puolelta päivältä alettiin työt. ¶
Verkot panit ulos lauantaina ja pyhäksi kotiin tultiin. Ei se ollut oikein. Ei saa olla pyhänä verkot veessä. ¶
Pyhemmät oli ihmiset ennen. Ei lueta enää entisii kirjoo. Mulla on vanha kirja Vikiliuksen postilla . Se on tullu alussa Suomesta Lemminjokhen Rautti-muorille , se on antanu tyttärelleen Rautti-Kirstille . Ja sen äijälle Priitan Sammulle aijottiin panna se arkkuun mukaan. Mutta mie en antanu, otin ja toin tänne.  ¶
Se kirja sanoo synnin synniksi. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31091 ¶
Pyssyjokelaisia .  ¶
Faarini oli Oulan Oula. Sen faari oli Oula Ruottin Lapista ja kuoli vuotena yhdeksänneljättä, kahdeksankymmenenkahdeksan vanhana. ¶
Äitini oli Kirsti ja sen muori oli Kirsti. Se on tuota sukkuu, Miko-Hansenin sukkuu Lemminjoesta. ¶
En mie ole syntyny tässä huoneessa. Oli iso hirsinavetta tässä, toisessa päässä asuit ihmiset ja toisessa eläimet. Siinä mie olen syntyny. ¶
Tämä huone on tehty tämän paikan petäjistä, kirvheellä halkastu. Isot petäjät oli tässä. Tupa oli 12 kyynärää pitkä ja 9 kyynärää levvee. Se oli viisseinänen, hirsiseinä porstuan ja kamarin välillä. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
????? ¶
Haltiat ja kummitukset .  ¶
Haltiat on kaikilla elävillä ja kuolleilla. Jumala on ne peittänyt, ettemme näe niitä.  ¶
Mutta kummat ja kummitukset on pahat ja niitä pahat ihmiset näkevät.  ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31582 ¶
Kuollut näkyy .  ¶
Annin Jussa vainaa, entinen outafouvi, näkyy, kun sen tavaroista ja talosta riitelevät. Mooni oli sen renki ja sille ois pitäny tavaraa tulla mutta ei annettu.  ¶
Mooni on nähny Jussan siinä talon lähellä koivuruossa. Oli käskeny Moonan panna valkean ruthon, mutta ei Moona pannu. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31??? ¶
Pirunäijä .  ¶
Keksiniemessä nukuin saaressa, Tarju on sen nimi. Syksy oli ja pimeä oli. Oli meitä neljä miestä, mutta oli siinä pirunäijäki.  ¶
Se mua niskasta puserti, että olin kuolla. Sanoin sille: ¶
”Sie olet pirunäijä, joka et anna rauhaa.” ¶
Siitä paikasta on löytyny ihmisen pää. Kova sää pieksäny ja kantanu sen sinne. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31579 ¶
Kajasaaren äijä .  ¶
Kajasaaressa on vahaan aijaan asunu lappalainen. Vassussa ensin asui, mutta kun loppui ruoka, äijä lähti ruokaa noutamhan ja meni Kajasaareen ja siihen jäi. Aslakka oli sen nimi.  ¶
Sieltä näkyy valkke yöllä Johanneksen- ja Uudenvuodenyöllä. Lährettiin sitä kerran kattohon. Menthiin miehet köytheen ja haethin, mutta ei löytyny mithän. ¶
Mie olin kerran vaipunu sen saaren rannalle. Oli iso pounu ja mie nukuin siinä. Sitte Annin Jussan renki leikkasi turveetta siitä samasta pounusta ja löysi täyet luut. Ne on viety luut Enklantiin. ¶
Se oli rauhallinen ruumis. Oliko Aslakan luut, en tiiä, mutta ei ole sitte valkke siinä näkyny. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31842 ¶
Lalla ja Kristohvi on kaksi vanhaa lapinjumalaa Silhvarin tunturilla Porsaninvuonon Pyssyjoen takana.  ¶
Pöytä oli siinä ennen jumalain eessä tällä puolella, eteläpuolella. Honkapöytä siinä oli. Alla oli kaksi honkaa, tervhaiset puut. Päällä kolme, neljä veistettyä puuta, tervhaiset puut. Ja luita oli siinä vaikka minkälaisia, pöyvän alla. Elävän luita, jäniksen luita. Syöjät olivat niitä siihen panhet. Ja poron luita siinä oli. Uhripöytä se oli se pöytä. ¶
Mie otin ne puut ja toin kotia, ja mie sanoin: ¶
”Teijän ei saa tulla ryöstämhän multa pöytää... Minun se on, kun olen sen ottanut.” ¶
Eikä ne tulhet. ¶
Uhrikolo on västään päin siitä pahasta, ja sinnekin on ennen uhrattu.  ¶
Oulan Jouni, 83 v. ¶
Pyssyjoki, 22.7.34. ¶
Porsangen. Ruija. ¶
31269 ¶
Mutta karhu kuulee ihmisen puheen. ¶
Karhu oli jängällä. Yksi vaimo tuli, ei nähnyt, kun karhu oli jängällä. Karhu rukatti ämmän päälle ja käpälät pani olalle. Mutta ämmä sanoi: ¶
”En mie vihaa sinua ... mie olen vaimoinen ihminen”.  ¶
Ja karhu otti käpälät pois ja halkaisi ämmän vaatteet ja kattoi. Ja karhu ei tehnyt mitään muuta, lähti pois vain. ¶
Ja karhulla oli niin raskahat käpälät. ¶
Oulan Jouni, 83 v. ¶
Kalastaja, talon ukko. ¶
Pyssyjoki, 22.7.34. ¶
Porsangen. Ruija. ¶
31843 ¶
Lalla ja Kristohvi ovat vanhat epäjumalat.  ¶
Akti-Pietari , porolappalainen, on se mies, joka on ollut niijen fööräri elikkä ylimmäinen enkeli.  ¶
Sitten se oli semmoinen noita . Ja se uhras epäjumalille, Lallalle ja Kristohville. Ja kun sen uhrin piti saaha, niin sillä oli sauva , ja so nojas sen sauvan päälle ja joikas. Ja tuli kaukaa uhria, tuli niin kaukaa, kun se tahtoi.  ¶
Ja se oli semmoinen mies, että se lensi ilmaa myöten. Sitä ei oli selitetty, millä voimalla se lensi. Niinkun se oli siinä, niin on tuolla yksi pahta, jota käskethän Noippa , tuolla Käringissä meren rannalla. Se lensi Silvaariista sinne, se Akti-Pietari.  ¶
Se oli toinen paikka, oli se Noippa, minne hän lensi. Ja kusta hän tahtoi, tuli uhria. ¶
Se on selvä assii, että siellä oli ennen kaikenlaisia luita. Mutta net on lahonnut jo. Vanha ihminen ei eroittanut, mitä luita net oli. ¶
Kertoi ?????, n. ?? v. ¶
Porsangi, Pyssyjoki, 25.7. 1934. ¶
Muist. kirj. Jenny Paulaharju. ¶
19233 ¶
Kaksi kiveä on siellä noin meeteriä korkeat, ylhäältä kapeammat, alhaalta leveät. On paarret pantu alapuolelle kahen kiven viereen petäjästä. Olen kysynyt:  ¶
”Oletteko itse panneet, vai onko muut panneet?” ¶
On luita niijen juurella, kaikenlaista luuta, mettän elävien, jäniksen, poron. Olen kysynyt: ¶
”Oletteko itse niitä syöneet, vai on muut syöneet?” ¶
Mutta ne eivät ole vastanneet mitään. Kysyin sitten taas: ¶
”Suotteko ottaa tätä puuta?” ¶
Mutta ne eivät ääntänhet mitään. ¶
Ja minä otin ne puut, toin kotiin ja poltin takassa. Eikä tullut mitään pahaa. Ei kukaan kysynyt. ¶
27419 ¶
Lampaita .  ¶
Lampaille kiskothan marjan varvut , heti heinän jälkhen ottavat marjan varppui . Kantavat niitä risupensaisiin ja siihen samoilla risuilla sitovat kiinni, että siinä pysyvät. Panevat maahankin ja kiviä ja puita päälle.  ¶
Taahtikilvansaari on sikempänä Hestanientä, siellä käyvät. Hestaniemen lähellä on Kitsaari . Sieltä soutavat venheellä varppui kothin. Vaimot niitä repivät, vaimot tekevät ku miehetki.  ¶
Jäkäliäki ottavat. Jäkälät ei ole niin lamuset , etteivät lopu.  ¶
Koijun lehtiä ei oteta. Suorivat siellä lannassa niitä nuista risuista.  ¶
Kalansuljuja ja päitä keitethän lampaille.  ¶
Kertoi Oulan Jouni, talon vanhus, 83 v. ¶
Ruija. Pyssyjoki, 23.7.34. ¶
Muist. kirj. Jenny Paulaharju. ¶
19224 ¶
Keisin Alleppahta .  ¶
Keisin Alleppahassa on reikä myös. Siinä olen käynyt, ja siinä on uhrattu. Oli reijänsuu täynnä luita, ja luu on maareikään kasvanut. Se on semmoinen pimmee musta reikä sinne pahtaan, ja semmoinen kylmä haiju tuli siitä reijästä ulvos. Reikään oli ullirajasta 2-3 metriä. Siimanreijäksi sitä käsketään. Se on ollut ilmankin pahanäijän palvelija, siksi sitä on niin käsketty.  ¶
19225 ¶
Ne vanhan ajan ihmiset ovat palvelleet kiviä ja puita. Ilmankin niillä on pitänyt olla jotakin jumalanpalvelusta niiläkin. ¶
Niinkuin ryssätkin palvelee kuviansa, ja hekin heijän hommiansa pittäät. ¶
Kertoi Oulan Jouni, 72 v. ¶
Kalastaja. Pyssyjoki. ¶
Porsangerinvuono. ¶
Ruija, 23.7.1926. ¶
19234 ¶
Kivet ovat vieretysten niinkuin muukin parikunta, istuvat 50-60 cm:n päässä toisistaan. Ne on luotu kivet, ei pystytetty. Ei ole ihmisten panemia. ¶
Yksi puu on eessä niinkun alapuolella, toiset sivulla kahta puolta. Luita oli kivien ja puun vieressä. Kaivoin maata ja oli siinä vaikka minkä luita. ¶
Kivet ovat joka kantille n. puoli metriä paksut, melkein meetteri maasta ylöspäin koreat. Vaalakat ja harmaat. ¶
Sanothaan entisten niitä palvelleen. Alkumaailman äijät ovat niitä palvelleet, ensi tuhannen aikaiset äijät. ¶
Kertoi Oulan Jouni, 72 v. ¶
Kalastaja. Pyssyjoki. ¶
Porsangerinvuono. ¶
Ruija, 23.7.1926 ¶
19235 ¶
Silhvarin reikä .  ¶
Silhvarissa pitäisi olla reikä, niin syvä reikä, että kylmä juuma käypi ulvos siitä reijästä. En ole sitä nähnyt, mutta se maka pitäis mennä kauvas sinne Silhvarin sisälle. ¶
Kertoi Oulan Jouni, 72 v. ¶
Kalastaja. Pyssyjoki. ¶
Porsangerinvuono. ¶
Ruija, 23.7.1926 ¶
31672 ¶
Painijainen .  ¶
Painijainen painaa ihmistä, kun nukkuu. Sanovat, että se on verenseisauttamista. ¶
Mutta kaikkiin ei painijainen pysty. ¶
Kertoi Oulan Jouni, 84 v. ¶
Porsangi. Pyssyjoki, 23.7.1934. ¶
Muist. kirj. Jenny Paulaharju. ¶
36237 ¶
Lehmät tulee kotiin... ¶
Oulan Jouni aina panee kenkäheiniä isonvarpaan väliin, kun panee kenkää jalkaansa. Jouni näin panee siksi, että lehmät tulee paremmin kotiin kesällä. ¶
Jouni itse sanoi niin lappalaiselle. ¶
Oulan Jouni, 72 v. ¶
Pyssyjoki, 23.7.1926 ¶
Porsangerinvuono.Ruija. ¶
36238 ¶
Kun maito kuohuu hellalla, niin pittää panna siihen suoloja, ettei tule ruvet lehmän tuumiin. ¶
Markkina, 12.6.27 ¶
Skibotn. Jyykeävuono. ¶
Ruija. ¶
26506 ¶
Jalan parantaminen .  ¶
Jalka oli mulla poikki , olin silloin 14 v., ja silloin jalka kengänpaulalla raudottiin . Muori-vaina rauto . Mutta ei lujentunut vain luu.  ¶
Tuli meille lappalainen, väärti, kysyi onko meillä elävähoppee. Ei ollut. Nouti laavulta elävähoppeeta, se lujentaa luun, kun poikki on. Antoi lappalainen sitä mulle sisälle ja sanoi: ¶
”Ton jottan panne, mana tokku gost bautsas lee.” ¶
Niin sanoi, että mene sinne missä kipu on. Se lujeni jalka heti. ¶
Kertoi Oulan Jouni, vanha isäntä 83 v. ¶
Pyssyjoki. Porsangi, 23.7.1934. ¶
Muist. kirj. Jenny Paulaharju. ¶
26516 ¶
Para lehmii immee. Ihmiset tehhään paran. Ihmiset on synnyttäneet paran. ¶
Ämmä oli synnyttänyt paraa ja oli sanonut: ¶
”Synny synny parasein, ¶
puolen saat sielustani ¶
ja puolen ruumiistani.” ¶
Para kysyy: ¶
”Mitä pitää kantaa?” ¶
Sanoi poika, koira, ennen kun ämmä ennätti: ¶
”Kanna paljasta paskaa.” ¶
Kertoi Oulan Jouni, vanha isäntä 83 v. ¶
Pyssyjoki. Porsangi, 23.7.1934. ¶
Muist. kirj. Jenny Paulaharju. ¶
31577 ¶
Menimmä kerran saaren ranthan nukkumhan. Oli monta miestä, oli Kermuntiki. Mutta Kermunti ei voinu nukkua toisten miesten keskellä. Se makasi arinan vieressä, missä valkketa poltethan ja keitethän, ja iso kirves oli vieressä. Kummitukset sillä oli vaivana.  ¶
Ei niiltä pallii nukkuu saa, ne pakkaavat viemhän miesten välistäki, mutta arinan vieressä oli parree. ¶
Se oli Kermunti palvellu kahta herraa. Rietasta on helppo palvella.  ¶
Ei ne manalaiset olhet. Manalaiset on rauhalliset, ei ne pahaa tee.  ¶
Kert. Oulan Jouni, 84 v. ¶
Porsangi, Pyssyjoki. 23.7.1934. ¶
Muist. kirj. Jenny Paulaharju. ¶
31520 ¶
Kuolemaa spoovaa tikka . Se hakkaa seiniä ja sillä ihmisellä ei ole pitkä ikä.  ¶
Annin Juhanin seinää tikka hakkasi, eikä eläny Juhani monta vuotta. Sanoi kyllä sen Juhani tyhä joutavaksi. ¶
Lappalainen käskee tikkaa skuoritsu eli lykkyttömyyslintu .  ¶
Kert. Oulan Jouni, 84 v. ¶
Porsangi, Pyssyjoki. 23.7.1934. ¶
Muist. kirj. Jenny Paulaharju. ¶
31524 ¶
Iso härkä meillä tiesi faari vainaan kuoleman. Faari nukku sängyssä pirtin nurkassa. Sonni tuli aina ja hivutti sitä nurkkaa. Mutta ei tullu sitte enää kun faari kuoli. ¶
Vein sitte faaria sonnilla kirkonmaalle. Panimma arkun reelle. Härkä oli toisella puolella risuläjää kartanolla pangassa. Mutta katkasi pangan ja lähti mettään laukkomaan. Mie otin sen kiinni. Panin aisoin ja ajoin tien haaraan, ei etemmäs, siitä kirkonmaalle lähtee tie. Käskin muorin mennä härän ethen ja muori meni koko matkan eellä. Rukatuksella saimma arkun pois tien haarassa reestä, kun härkä lähti laukkomhaan kotiin. ¶
Se näki, kun tulit vastaanottajoat kirkonmaalta noutaan faaria. Luontokappale näkee liijempaa kun ihminen.  ¶
Kert. Oulan Jouni, 84 v. ¶
Porsangi, Pyssyjoki. 23.7.1934. ¶
Muist. kirj. Jenny Paulaharju. ¶
31353 ¶
Maahisen eläimiä oon nähny. On samanlaiset eläimet kuin meillä. Näin Vaaran laella. Me olimme toisessa kentässä, maahiaisen lehmät toisessa. Valkean ja punasen kirjavat lehmät messinkikellot kaulassa. Lähimmä ajamhan niitä pois niin ne kaothin. ¶
Kun olis vatkannu vaikka vaatteen niitten yli niin olisin ne saanu. ¶
Maahiset asuu tievojen alla. Maahiset on jossaki paikoissa.  ¶
Kerran oli kaffinhaiju navetassa, vaikka ei ollu yhtään ihmistä siellä. Maahiset siellä oli. Muutamat maahiset on pahat, kuvhaillaan että on lehmätki nurin puolin navetassa. Toiset on rauhalliset. ¶
Ne on maahiset ne Eevan kastamattomet lapset. Sitä se puhuu Lestatius. ¶
Kert. Oulan Jouni, 84 v. ¶
Porsangi, Pyssyjoki. 23.7.1934. ¶
Muist. kirj. Jenny Paulaharju. ¶
31853 ¶
Ullukapperi on tuo vaara tuossa, pohjoiseen Hestaniemen vaarasta. Se on semmoinen valkeapäinen vaara. Ja suomeksi se on Villalakki.  ¶
31854 ¶
Hestaniemen ja Kiksiniemen välillä on kivi, joka on ennen ollut sula . Sen kylkeen on pistelty toista kiveä, hyvin monensorttista kiveä siihen pistelty silloin kun se on ollut sulana, sulhan kivhen on pistelty toista kiveä. En tiijä, kuka on pistellyt.  ¶
Oulan Jouni, 84 v. ¶
Pyssyjoki. 24.7. 34. ¶
Porsangen. Ruija. ¶
35582 ¶
Liikoja pyhiä ovat täällä ennen pitänhet. Niitä oli kynttilä , juhannes , mikkeli ja pyhäinmiestenpäivä .  ¶
Ei niitä enää pietä pyhinä. ¶
Oulan Jouni, 83 v. ¶
Talon ukko. ¶
Pyssyjoki. 28.7. 34. ¶
Ruija. ¶
35583 ¶
Rukouspäivän pitävät keväällä, niinkun on ollut ennen täällä. Se on tehty hättiin, sottiin vaioin aikana. Mutta hallitus muutti sen syksyksi sitten. Ja sen me myös piäämme.  ¶
Mutta kun rukouspäivä muutethin, niin tulikin pian maailman sota. ¶
Rukouspäivänä jos keväällä menee merta soutamhan, niin tulee heti kova ilma. ¶
Oulan Jouni, 84 v. ¶
Pyssyjoki. 24.7. 34. ¶
26505 ¶
Savipuoli parannethan . Äijä meni fieruaan, otti kiven ja sillä paineli savipuolta ja sanoi:  ¶
”Sivelis leikkaa, ¶
sivelis leikkaa.”  ¶
Sitten pani kiven merhen. ¶
Se oli lannan lähtöä se äijä, Aaron Feetun faari. ¶
Kertoi Oulan Jouni, vanh isäntä 83 v. ¶
Pyssyjoki. Porsangi 24.7. 34. ¶
Muist. kirj. Jenny Paulaharju. ¶
31594 ¶
Kuolleen haamu .  ¶
Miehet veit ruumista, Sammel-äijä raukkaa kirkonmaahan. Tulit hevosella Sokkuvuonoon taloon yöksi. Jätettiin ruumis ulos vieripuolelle. Yöllä kuulevat, kun huutaa ja ärjyy, ääni menee etelhän päin.  ¶
Mie olin kotona Kentässä. Tuli aamu, mie menin ulos, täällä kotona tyhä olin. Sammel-äijä tulee ja hiihtelee kahdessa sauvassa ja puhelee. Mie pyörähdin tupaan sanomaan faarille: ¶
”Sammel-äijä on täällä.” ¶
Kun menimmä yhdessä kattomhan oli jo poissa. Meni kotiinsa päin, kun näin sen. ¶
Mutta Sokkuvuonosta veivät aamulla äijän kirkonmaahan. ¶
Se oli äijän haamu , semmonen kummitus , minkä mie näin.  ¶
Kertoi Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
31584 ¶
Annin Jussa vainaa kulkee .  ¶
Olen mie kuullu Annin Jussan tuolla sen omalla maalla Mätikössä. ¶
Päivä aika oli talvella, kun menin laon tykönä, niin Jussa siellä praatasi. Kuuntelin mutta en ymmärtäny puhetta. ¶
Se pruukas siinä eläissään toimittaa väkkeensä työhön. Jos toimitti nytki. ¶
Kertoi Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
31575 ¶
Rauhallinen vainaja .  ¶
Ihmiset sanoi, että faari-vainaa, Oula, oli jumalaton ihminen. Mutta mie sanon, että ei kulje faari. Enkä unistanu sitä, enkä mithän. ¶
Kolme oli joille pappi yhtaikaa mullan heitti: Oula-faari , Ala-Sammu ja Rasti-raukka . Otterbecki oli pappi. Mie tahon siltä faarille ruumissaarnan. Ja se pappi saarnas meiän faarille, että se oli uskovainen mies. Pappi sen tiesi. Oli pappi ripittäny faarin ja kun pappi ripitti, niin Oula-faari itki.  ¶
Toisille ei pappi saarnannu, vaikka Rasti-raukka oli kristitty. ¶
Paljon puhuivat siitä, että Oula-faari oli muka kristitty, mutta se oli hyvä ja rauhallinen kuolija, ja se on totta. ¶
Kert. Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
31576 ¶
Jumalaton kuolija kulkee .  ¶
Olin ylhäältä tulemassa pyssyn kanssa. Istun luokassa. Kuulen kun tulee ihminen, lähen hiihteleen, taas kulen, perässä tulee. Mie istun tien poskeen kattomhan. Ei tullu sivu minun. Mie kiraisin: ¶
”Kun olet vähä hiihtelly tätä tietä ennen eläissäsi, niin hiihtele vain, en mie pelkää.” ¶
Ja siihen se jäi tulija pajun nenän taka. ¶
Joka on kiinni omasuudessaan, ei se malta täältä lähteä. Se on jumalaton kuolija. ¶
Kert. Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
31774 ¶
Marras on tyhä marraskesi . Nahka kun menee löyhään, se on marraskesi.  ¶
Kert. Oulan Jouni, 84 v. ¶
Porsangi, Pyssyjoki 25.7. 1934. ¶
Muist. kirj. Jenny Paulaharju. ¶
31557 ¶
Toisella kuolleilla on arkku raskas. Mutta kun ruumista puhuttelee, se kevii. ¶
”Sun pitää keventää ittes.” ¶
Jotka on kironneet Herran säitä elässään, ja kun ne tuodaan venheellä kirkonmaalle, niin aina tulee kova sää.  ¶
Veimmä Juntti vainaata kirkonmaahan, teki kauhean kovan västan. Mutta Aapon Sammu oli kova mies. Se manasi: ¶
”Jos sie alat pahotteleen säittes kanssa, panemma merhen.” ¶
Ja heti tuli vaisto. Russamarkkaan sen veimmä venheellä. Siitä rajasta tuli helpompi, kun siitä vietiin hevosella Lemminjokeen. ¶
Kert. Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
35581 a ¶
Joulu , Pyssyjoki  ¶
Oli juhlapäiviä. Jeesuksen lahjapäivä, loppispäivä, kynttilänpäivä, Neittyt Marian kirkkoonkäyminen, kolme joulupäivää, kihlatuorestai, pitkäperjantai ja pääsiäinen. ¶
Antin Sammun Anna-Leena. ¶
Pyssyjoki 26.7. 1934. ¶
Joulua piettiin kolme neljä joulupäivää. ¶
Lihat, kalat jo arkina hakattiin ja kahvi jauhettiin. Huoneet korjattiin, puut hakattiin valmiiksi kaikki. Ei jouluaattonakaan tehty mitään, käveltiin vain krannitaloissa. ¶
Lihaa, voita, kryynivelliä syöttiin. Kylmetty maito oli koottu pyttyihin. Se pieksettiin puulla, niinkun velliä tuli siitä, kalmatakku , se jouluna syöttiin.  ¶
Ensimmäisenä jouluiltana ei keitetty mitään. ¶
Mutta jouluaattona illalla oli puuro ryssänkryyneistä keitetty. Ja juustoa syöttiin. Kesällä oli jo tehty lamppaanmaijosta juustoja. Juustoa leikattiin kahvikuppiin. ¶
35581 b ¶
Joulu , Pyssyjoki  ¶
Eivät saaneet lapset taajoa. Rissuu lapset sai, jos taajoi. ¶
Joulunpyhät faari ja muori lukivat ja veisasivat. Faarilla oli kantele, itte oli tehnyt. Ja suomenkielinen nuottikirja, josta saattoi soittaa kanteleella virsiä.  ¶
Ei käyty kirkossa. Ei ollut kirkkoa kun Lemminjoessa, vuononperässä. Itte kukin talossansa piti jumalanpalvelusta. Luettiin rukousta ja evankeliumia ja epistoloita. ¶
+++ ¶
Pääsiäisenä oli myös kolme pyhää ennen.  ¶
Oulan Jouni, 83 v. ¶
Pyssyjoki, 25.7. 34. ¶
Porsanger. Ruija. ¶
Muist. kirj. Jenny Paulaharju. ¶
36254 ¶
a. Kallanpojat on taivaalla, tähtiä ovat.  ¶
Koitosta koittoon on kaheksan tiimaa joulun aikana, kun on päivänkoitto yli tunturin ja illalla sammuu. Aurinko on silloin upissa, yöllä, ja näyttää ittensä toisille pojille. Kun täällä on valoisa, silloin on toisessa paikassa pimeä.  ¶
Aurinko on isompi kun mailma. Mie luulen, että mailma liikkuu. Mailma on ymmyräinen, ja se seisoo yhen navan päällä .  ¶
Kun syntyy, tulee uusi kuu . Toinen puoli kuuta, alakuulla on seikat veet, ja ylikuulla on isommat veet.  ¶
Ihmiset taikuroivat tähtien kanssa. Taivasten taivaat ei voi sinua käsittää. Herran istuin on taivaassa, kuinka korkealla, sitä ei viisaatkaan käsitä. ¶
+++ ¶
b. Puunhakossa alakuulla hakattu puu lahoo kovasti. Ajaksia on hakattu puolesta kuusta täythen kuuhun, ja vielä täyvestä kuusta puolhen kuuhun. Niin net räkkää kovasti, eivätkä mätäne. Kun kassuva kuu .  ¶
+++ ¶
c. Revontulet leimuaa, kun pimmi alkaa tulla. Jos net on alhaalla, tulee hyvät säät. Mutta kun net leimuaa yli taivaan, tulee kovat säät, pakkaset.  ¶
Oulan Jouni, 83 v. ¶
Pyssyjoki, 25.7. 34. ¶
Porsanger. Ruija. ¶
Muist. kirj. Jenny Paulaharju. ¶
35584 ¶
Lihakeitto keitettiin laskiaisena . Silloin oli lihavatiistai , ja sen perästä tuhkakeskiviikko .  ¶
Ja laskiaisena syötiin porrasaitaa , jota pakkanen oli purrut, ja ankassa oli traania . Mullakin oli kaksi ankkaa traania. Puhasta maksaa pantiin räytymään tynnyriin, kaksi pohjaa oli siinä ja reijästä maksat sisään. Ja tappi päälle. Viikon kun oli huoneessa, räyvyttiin valmiiksi, ja alapuolelta maksoi oli reikä, mistä sai traanin laskea pois. Ja tynnyristä tuli pari ankkaa rasvaa.  ¶
Laskiaisena lasketeltiin luokasta. Ja vanhat miehet lauloivat: ¶
”Lauluja nyt laskekaamme, ¶
jouluvirttä veisakkaamme...” ¶
Sivakoilla äijät oikein lasketeltiin. Eivätkä het tahtoneet kaatua. ¶
Oulan Jouni, 83 v. ¶
Pyssyjoki, 25.7. 34. ¶
Porsanger. Ruija. ¶
Muist. kirj. Jenny Paulaharju. ¶
31819 ¶
Aarihauta .  ¶
Vanha ihminen on koonnu vanhat rahat ja pannut maan alle. Ne alkaa siellä palaa. Kahdesti vuodessa ne palaa: Juhanneksen yönä ja Tuomaan päivän yönä, kolme päivää ennen joulua. Savu nousee.  ¶
Mutta aarihaudalla on vahti, kova vahti, se passaa sitä. Hirmuisen kova vahti, mutta joka ymmärtää, se rahan ottaa. ¶
Täällä pitäis olla paljo aarihautoja. Rahat on astiassa, katajasta tehyssä arkussa. Mie olen nähny arkun, joka oli maanalustaa varten tehty. Ostin kajan lappalaiselta ja sieltä sen löysin. Lappalainen oli sen tehny sitä varten, että maahan panna. Mie sen valkkiaan panin. ¶
Äijät on sanoneet, kun ovat panneet, että ei saa jos ei ole oma käsi ottamassa. ¶
Kert. Oulan Jouni, 84 v. ¶
Porsangi, Pyssyjoki, 25.7. 34. ¶
Muist. kirj. Jenny Paulaharju. ¶
36269 ¶
Taivhan valkiat elikkä revontulet , kunka net palaa, niin siitä otetaan merkkiä.  ¶
Kun taihvan valkiat palaa, tulee pakkaset ja kylmät tuulet. Mutta kun net on alhaalla, niin tulee hyvät säät. ¶
Oulan Jouni, 83 v. ¶
Pyssyjoki, 26.7. 34. ¶
Porsangerinvuono. ¶
Ruija. ¶
Viheltää ei ole pruukannu vanha ihminen. Nuoret vain viheltää. Ne rännää olla kun ruijalaiset. ¶
Minusta on hirveä kuulla, kun viheltää. Ei vanhemmat suvanneet sitä. Sanoit ennen, että ne on pirun palvelijat , jotka viheltää.  ¶
Oulan Jouni, 84 v. ¶
Porsangi, Pyssyjoki, 25.7. 34. ¶
Muist. kirj. Jenny Paulaharju. ¶
36252 ¶
Tähtiä , Pyssyjoki  ¶
Otavassa on seittemän tähteä. Sitä pietään päivänmerkkinä , ennen piettiin, kun ei ollut kelloa. Kattottiin, kunka se aina kääntyi. Sillä on pyrstö , kolme tähteä.  ¶
Aaroninsauva on kanssa taivaalla, ja siinä on kolme tähteä. Se alkaa näkyä iästä ja menee ympäri. Se on pystyssä niinkun sauva.  ¶
Kallanpojat net on aina samat.  ¶
Pohjantähti se on aina pohjoisen puolessa. Se on iso tähti, se on ilmassa semmoinen kirkas tähti. Jutelee se, se ei ole alhaalla.  ¶
Linnunrataa kattovat, että koska lumen sattaa, onko lumeton talvi vai luminen.  ¶
Tähti kurattaa , kun se kurattaa valkean soiton itsestään. Jos täältä etelästä tähti kurattaa pohjoseen päin, niin tulee sieltä päin sää. Jos se kurattaa itään päin, niin sieltä päin tulee sää.  ¶
Kointähti se on taivaalla. Niitä on kaksi. Toisena vuotena ei näy kun yksi, toisena taas kaksi. Muutamina vuosina se toinen tähti muuttuu iltatäheksi . Toinen ei näy, kun vasta kun uusi vuosi alkaa. Harvoina vuosina ne kahen näkyy aamun asti.  ¶
Koitosta koittoon on joulun aikana kaheksan tiimaa. Ja päivänvaalo on silloin lyhyt, on fiini vaalo kun päivä loppuu.  ¶
Marsikuun lopussa alkaa päivä näkymään koko yön, 28 marskuussa olemme nähneet, kun olemme menneet merelle, että koitto menee aavalla läpi yön. ¶
Oulan Jouni, 83 v. ¶
Pyssyjoki, 26.7. 34. ¶
Porsangervuono. ¶
Ruija. ¶
36063 ¶
Paijupiipari tehtiin, kun oltiin mettässä.  ¶
Väänthään paiju ja otethaan sisus pois, ja toisheen päähän tehään kieli. Joskus on kahta päätä piipari, ja keskeltä puhuthaan. ¶
Oulan Jouni, 83 v. ¶
Pyssyjoki, 31.7. 34. ¶
Porsanger. Ruija. ¶
Muist. kirj. Jenny Paulaharju. ¶
3XXXX ¶
Ensimmäinen, joka on Pyssyjoen kirkonmaahan haudattu, on lukkarin tytär Anna-Leena . Ja se on nyt kirkonmaan nimi.  ¶
Lemminjoella on kirkonmaan nimi Kirsti.  ¶
Kirkonmaalla on töllikkä , mihin ruumiita panhan ennen kun hauta kaivethan.  ¶
Kraavari kerran nukkui kirkonmaalla, kirkonvierhat , halttit , tulivat kattomhan. Aidan taka piti mennä, ei saanu nukkua kirkonmaalla. Vaikka tämä kirkonmaa on puhas, ei ole luita ylös plokattu.  ¶
Tämä kirkonmaa on alun viidettäkymmentä vuotta. Oula-faari on ensi penkissä, etupuolella on 5-6 ruumista. Yhdeksänneljättä vuotta on siitä kun faari on kuollut. ¶
Kert. Oulan Jouni, 84 v. ¶
Porsangi, Pyssyjoki, 29.7. 1934. ¶
Muist. kirj. Jenny Paulaharju. ¶
34807 ¶
Sivakka on koijua. Pituus on 2,26 m. leveys kannasta 7, nenäpuolesta 9 sm, Ennen oli harja päällä, muutta tässä Oulan Jounin sivakassa ei ole harjaa, aivan lattea se on. Sivakassa on nenä ja perä . Ja keskellä on pängäs , jossa on sivakkavitta . Pohjassa on olas .  ¶
Sivakka sauva on koijua taikka pihlajaa ja siinä sompa katajasta, nahkaisella orrolla kiinni sauvassa. Ja alapäässä on piikki.  ¶
Kahta sauvaa pyssyjokelainen käyttää. ¶
Oulan Jouni, 83 v. ¶
Pyssyjoki, 1.8. 34. ¶
Ruija. ¶
31198 ¶
Pyssyjoki on saanut siitä nimensä, kun se joki on niin suora ja pitkä kun pyssy.  ¶
Norjaksi se on Börselven. ¶
Oulan Jouni, 83 v. ¶
Pyssyjoki, 1.8. 34. ¶
Porsangen. Ruija. ¶
NORSK BOKMÅL  ¶
KORT ¶
Oversatt tekst ¶
Miksi krokodillila ei ole kieltä ¶
Olipa kerran kettu. Ketula oli sisar joka aikoi naiđa. ¶
Ketula ei ollu olheen kieltä, ja sen tähđen hän ei saattanu tehđä sitä erikoista ääntä jota pruukathiin pittäät ko feirathiin häitä Somaliassa. ¶
KROKO _ 1LYD ¶
Hän päätti ette hän kyssyy saattaisko joku lainata hänele kielen häihin. Hän kulki elläimeltä toisele kysymässä ette saisko hän lainata kielen niin ette hän saattais tehđä sen erikoisen hääfästi-äänen. Hän lupas tuođa kielen takaisin häitten jälkhiin. ¶
«Seebra, ole niin siivo ja lainaa minule sinun kielen, niin ette saatan tehđä sen hääfästi-äänen minun sisaren häissä.» ¶
«Lo lo lo, mie en koskhaan lainaa sinule minun kieltä! Mie tarvitten sen ko tehen sen erikoisen äänen, ja ko halluun tiettäät miltä ruoka maistuu», vastas seebra. ¶
Kettu meni širaffin tykö. ¶
«Širaffi, ole niin siivo ja lainaa minule sinun kielen, niin ette saatan tehđä sen hääfästi-äänen minun sisaren häissä.» ¶
«Lo lo lo, mie en koskhaan lainaa sinule minun kieltä! Mie tarvitten sen ko tehen sen erikoisen äänen, ja ko halluun tiettäät miltä ruoka maistuu», vastas širaffi. ¶
Lopuksi kettu meni krokodillin tykö. Krokodilli nukkui jovenrannala, ja kettu kysyi: ¶
«Krokodilli, ole niin siivo ja lainaa minule sinun kielen, niin ette saatan tehđä hääfästi-äänen minun sisaren häissä.» ¶
«Lo lo lo, mie en koskhaan lainaa sinule minun kieltä! Mie tarvitten sen ko tehen sen erikoisen äänen, ja ko halluun tiettäät miltä ruoka maistuu.» ¶
«Ole niin siivo, minun ystävä! Anna minun lainata sinun kielen. Muutoin minun sisaren häät ei menesty.» ¶
«No, sitte», vastas krokodilli. «Mutta, varo tyhä! Sie häyđyt luvata ette tuot kielen takaisin varsin häitten jälkhiin.» ¶
«Kiitos, minun rakas krokodilli. Mie tuon sen takaisin niin heti ko käypi laihiin.» ¶
Kettu otti kielen ja meni sisaren häihin. Koko yön läpi hän teki sitä erikoista ääntä. . ¶
Häitten jälkhiin krokodilli ođotti ette kettu tuopi kielen takaisin. ¶
Päivät kuluthiin, eikä kettu tuonu kieltä takaisin krokodillile. ¶
Yhtenä päivänä kohtas kettu kaikki elläimet jokka olthiin häissä: ¶
«Miksi et ole tuonu kieltä takaisin krokodillile», kysythiin het. ¶
«Pitkhään aikhaan en ole saattanu tiettäät miltä ruoka maistuu. En halluu mistanttaat sitä mahđolisuutta, ette saatan maistaat kaikenlaista hyvvää ruokkaa, ja ilman krokodillin kieltä mie en kykene siihen. Ja sitä paitti mie saatan tehđä sen erikoisen hääfästi-äänen jos minula oon se kieli, lo lo lo», vastas kettu. ¶
Siitä saakka ei krokodillila ole ollu mithään kieltä. Hän nielaissee ruvan ilman ette maistaa sitä. ¶
Kettu ei koskhaan mene järvele tahi muuvale, missä hän saattaa kohđata krokodillin. Hän pölkkää ette krokodilli tappaa hänen ja ottaa kielen takaisin. ¶
Krokodilli ođottaa vieläki ette kettu tuopi kielen takaisin. ¶
Miksi kvääninkieli kirjakielenä  ¶
Hyvät kuuntelijat! ¶
Miksi kvääninkieli kirjakielenä tahi kirjotettuna kielenä?  ¶
Huomaakkaa ette prukrammissa lukkee "kveeninkieli", mutta mie sanon ja kirjotan "kvääninkieli". Mie en ole kveeni, mutta kvääni. Sana "kvääni" tullee ruiðan kielestä -sanasta, sana mitä nykyaikhaan viralisesti kirjotethaan , mutta ruiðan kielessä oon kans samanlainen sana  minkä merkitys oon "kuka". Jos mie sanon ette mie olen , niin se tarkottaa ette mie olen "kuka"! Toisin jos se olis kysymys; Kuka mie olen/Kven er eg? sillon assii oon selvä, mutta assii ei ole olheenkhaan selvä ko mie sanon näin: Mie olen kuka! Kyllä mieki olen ison osan omasta ijästä kävelly ympäri ja kyseskelly ja hunteerannu "kuka mie olen?", mutta se oon nyt menneisyyttä. Mie tieðän kuka mie olen: Mie olen kvääni, ja enkä kuka!!! ¶
Mie häyðyn ensisti näyttäät teile millälaila mie tefineeraan sanan: kieli .  ¶
National Indian Brotherhood of Canada tefineeraa kielisanan näin, ja se oon justhiin mitä mieki meinaan ette kieli oon: ¶
"Kieli oon se ulkomainen kuori niistä tieðoista ja kokemuksista mitä yks ihmisroikka oon kokenu vuosisattoin läpi. ¶
"Se ei ole tyhä äänisympooli, se oon tynaaminen voima mikä muoðustaa "ihmisen mailmankuvan, hänen ajatukset mailmasta ja hänen elämän "filosofian. ¶
"Oman äitinkielentunteminen auttaa tuntteet ittensä. Kuka ylppeilee "ommaa kieltä, hän ylppeilee ittensä." ¶
Mikä oon sitte kvääninkieli?  ¶
Kvääninkieli oon se kieli mitä kväänit oon puhuhneet ja vielä tääpänäki puhhuuvat, ja mikä oon säilyny ruottalaistumisen ja norjalaistumisen läpi minuriteettikielenä. ¶
Minun mielestä Torniolakson "meänkieli"ki oon vanhaa kvääninkieli tahi vanhaala meiðän kielelä kainhuunkieli. ¶
Ja miksi kvääninkieli?  ¶
Kvääninkielen kautta meilä oon mahðolisuus osalistuut niihiin tiettoihiin ja kokemukshiin miitä meiðän esivanhemat - kväänit - oon kokenheet vuosisattoin läpi. Meiðän kieli näyttää mitä meiðän kansa oon ajatellu, uskonu, hunteerannu ja tehny. Kielen kautta met opima meiðän histuuriasta, meiðän lauluista ja loruista, meiðän nimistä, meiðän tavoista, meiðän uskosta ja meiðän omista ihmisistä. Kieli ja kylttyyri kuuluuvat yhtheen. Kylttyyrin kautta met opima oman kielen, ja kielen kautta met opima oman kylttyyrin. Jos toinen osa jääpi poijes, niin toinenki osa tullee kärsimhään siitä. Ilman kielettä oon vaikkee oppiit ja ymmärttäät esimerkiksi mitä lastenlaulut merkitteevät, sitte millälaila laulaat net ja jos niitä ei laula, net sitte hävviivät. ¶
Yks esimerkki: ¶
Tässä esimerkissä mie puhun pyssyjokilaisesta sillä ko mie olen pyssyjokilainen. Mutta esimerkki soppii kelle tahansa.  ¶
Kielen kautta pyssyjokilainen kohtaa omat esivanhemat ja heiðän jokapäivälisen elämän. Se elämä mikä heilä oli, se elämä se oon mikä pittää johðata nykypyssyjokilaisenki läpi mailman. Meiðän kieli oon meiðän kartta täähään mailmhaan. Jos tämän kartan tehthään muula kielelä ko pyssyjokilaisten kielelä, eihän pyssyjokilainen jaksa seurata sitä karttaa, ja sentähðen se kartta oon kelvoton. Mutta kartta minkä pyssyjoki-lainen tunttee ja saattaa seurata, semmonen kartta oon avuksi pyssyjokilaisele. Ja sillä kartala nykypyssyjokilainen päässee omhaan histuurihaan. Hänelä oon mahðolisuus lukkeet omasta taustasta ja ymmärttäät mistä se oon puhetta, hän näkkee ette oma kieli toimii kirjotettuna kielenäki, ja se anttaa ittetuntoo. Hän tunttee ittensä olevan osa omasta kokonaisuuðesta. ¶
Kieli tässä esimerkissä oon tietenki maisema, ja kirjakieli tahi kirjotettu kieli oon kartta. ¶
Tällä kartala ihminen onnistuu osalistuhmaan omila premissilä omhaan kylttyrhiin. Jos kartta ei sovi maisemhaan, ihminen hävvii omasta maisemasta ja semmonen mahðo-lisuus löyttyy ette hän äkisti löyttää ittensä kokonhaansa muussa maisemassa - muussa kylttyyrissä. ¶
Meiðän kielen kautta met saatama jatkaat meiðän kylttyyrin ja oppit meiðän histuuriasta. Meiðän kylttyyri ja histuuria anttaa meile ittetunttoo, ja jos kylttyyri oon positiivinen, ja met tunnema meiðän histuurian, niin meiðän ittetuntoki oon positiivinen. ¶
Takasin kielitefinisjuunhiin. ¶
Meiðän kieli oon enämen ko äänisympooli. Meiðän kielelä met puhuma toinen toisen kansa. Ko mie sanon jotaki minun omile ihmisile minun omala kielelä, hän ymmärttää mitä mie tarkotan sannoot. ¶
Esimerkki; taas Pyssyjovesta! ¶
" Tässä huonheessa mulla oon kaks nukkumalommaa." ¶
Yleissuomenkielinen ihminen ymmärttää kaikki osat tästä sätningistä, mutta ei hän ymmärrä kuitenki mitä mie tarkotan. Meiðänkielinen ihminen kyllä ymmärttää meiningin mikä minula oon. Hän ymmärttää mitä mie halluun sannoot: ¶
" Tässä talossa minulla on kaksi makuuhuonetta"!!! ¶
Toinen esimerkki; tällä kerttaa Suomesta. ¶
Suomalainen tullee ja kyssyy minulta: ¶
"Mitä kuuluu?" ¶
Ja mie vastaan: ¶
"Ei mithään," sillä ko mie lulen ette suomalainen kyssyy minulta "kuuluuko täälä mithään?" Ja ko mie en kuule mithään ääntä tahi muuta huminaa , sillon mie vastaan ette "ei kuulu mithään!" ¶
Meiðän kielelä sehän kysymys olis ollu näin: ¶
"Kunka se mennee?" ¶
Ja vastaus olis ollu: ¶
"Hyvin se mennee", "Huonosti se mennee" tahi "Kyllä se mennee". ¶
"Kieli oon tynaaminen voima" sannoo minun kielitefinisjuuni. Meiðän kieli, meiðän äitinkieli, ja sen positiivinen kehitys oon alfa ja omeka positiivisessa ihmiskehityksessä. Se konkreettinen puhetkieli oon täysarvoinen kieli jo lapsuuðessa, mutta se apstrak-tinen ajatuskieli ei ole valmis ennenko nuoriso oon 18 - 20 vuotinen. Tämän apstrak-tisen ajatuskielen positiivinen kehitys oon kiini äitinkielessä. Jos äitinkieli ei kehity positiivisesti, niin ei se apstraktinen ajatuskielikhään kehity normaalisesti ja positiivisesti. ¶
Ihmisela jolla oon hyvin kehitetty konkrettinen puhetkieli - ja kirjotettu kieli - , hänelä oon kans kaikki mahðolisuuðet saaða hyvän kehitetyn apstraktisen ajatuskielen. Hänen kieli oon hänele hyvä ja tärkkee työkalu. Hänen kieli oon hänele "tynaaminen voima" mikä anttaa hänele mahðolisuuðen ja vaphauðen itte muoðustaat ommaa elämää ja mailmaa. "Mie ajattelen, sillä mie olen", sannoo filosooffi. ¶
Äitinkielessä oon kans muut kyvyt kiini. Kyky ajatella oon yks. Toinen oon se ette kenelä oon hyvin kehitetty äitinkieli, hänelä oon kans parempi mahðolisuus kehittäät oman muiston. Met muistama oman kielen kautta. ¶
Met kans näytämä tuntheita äitinkielen kautta. Met olema iloset ja met olema suruliset omala kielelä. Met muoðustama oman elämän ja meiðän oman mailmankuvan kielen kautta, ja met ymmärrämä toistin elämän, mailmankuvan ja ajatukset oman kielen kautta. ¶
Els Oksaar sannoo näin: ¶
"Kuka huomaa uussii kylttyyri- ja kielimallii, ja sillä tavala oppii ¶
"tuntemhaan ommaa kieltä ja kylttyyrii toisen kielen ja kylttyrin kautta, "hän oppii tuntemhaan ittensä." ¶
Ko mie tunnen ja ymmärrän minun oman kielen, mitä se merkittee minule, mikä hyöty minula oon siitä ja minkälainen resyrsi se oon minule, sillon minula oon mahðolisuus ymmmärttäät ette kaikki hyvvää mitä mie saan minun omasta kielestä, sen saman hyöðyn saapi kans minun kranni joka oon esimerkiksi saamenkielinen tahi ruiðankielinen. Ja jos hänelä oon se sama kuva kaikista näistä hyöðyistä, hänki anttaa minule samanlaiset kielenkehitysmahðolisuuðet ko hänelä ittelä oon. Yhðessä meilä oon sitte oikheen hyvä mahðolisuus muuttaat ja muoðustaat meiðän yhteisen mailman ja ajatukset toisista ihmisistä. Ko meilä oon samanlainen ymmärrys ja kuva mailmasta, sillon meilä oon mahðolisuus nähðä ette met olema kaksi ossaa samasta elämänfilosofista. ¶
Viimi osa minun kielen tefinisjuunista sannoo: ¶
"Oman äitinkielentunteminen auttaa tuntteet ittensä. Kuka ylppeilee "ommaa kieltä, hän ylppeilee ittensä." ¶
Äitinkieli ja mie olema kaks ossaa samasta systeemista. Met komplementeerama toinen toisen. Minun ymmärrys omasta kielestä auttaa minnuu ymmärtämhään minnuu ittestä, ja se minun uusi ymmärrys minusta ittesestä anttaa minule lisätiettoo kielisysteemistä ja minun kehitysmahðolisuuðesta. Minun omankielenhyväksyminen tekkee minun ylppeemäksi ihmiseksi niin ette minula oon mahðolisuus ja kyky olla ylppee minun lähimäisestä. Investeeraminen omhaan kielheen oon kriisitön invisteeraminen. ¶
Oma kieli anttaa minule itenttiteetin, ja jos kuva omasta kielestä oon positiivinen, niin itenttiteettiki tullee olemhaan positiivinen. ¶
"Selvä niinko pläkki!!" ¶
Miksi kvääninkieli sitte kirjakielenä tahi kirjotettuna kielenä?  ¶
Minun mielestä assii oon selvä. Puhetkieli ja kirjotettu kieli pittäävät olla niin liikelä toinen toista ko mahðolista kuitenki ko kysymys oon minuriteettikielistä. Kaikki mitä mie olen sanonu täähään saakka, oon premissit tämmäsessä konklysjuunissa: Kvääniin kieli oon kvääninkieli, ja kvääniin kirjotettu kieli ei ole mikhään muu ko kvääninkieli. ¶
Kattoma vielä kerran minun kielitefinisjuunii: ¶
"Kieli oon se ulkomainen kuori niistä tieðoista ja kokemuksista mitä yks ihmisroikka oon kokenu vuosisattoin läpi. ¶
Kuori ja se mikä oon kuoren alla, oon kaks ossaa samasta hommasta. Meiðän tieðot ja kokemukset tulhaan esile meiðän kielen kautta. Meiðän kielitilannet oon vaikkee nykysin. Meilä oon tarvetta tutkiit ommaa kieltä, ja meilä oon kans tarvetta selittäät tutkimustulokset toisile kvääninkielenpuhuvile niin selvästi ja yksinkertasesti ette ei tule väärinkäsityksii. Mitä tiettoo met saama omista juurista, kielestä, histuuriasta, kylttyyrista ja itenttitetistä, meilä oon velvolisuus anttaat sen sillä tavala ette meiðän omat ihmiset ymmärttäävät mistä oon puhetta. ¶
Liisäksi tässä oon kysymys kirjotetun kielen oppimisesta. Yks niistä tärkkeimistä assiista meilä jokka olema kvääninkieliset, oon oppiit lukemhaan ja kirjottamhaan meiðän ommaa kieltä. Hän joka jo puhhuu meiðän kieltä, hänelä oon helppo kans oppiit lukemisen ja kirjottamisen jos sen opetusken annethaan meiðän kielen kautta. Ja tämän opetuksen läpi meilä oon erinomainen mahðolisuus ottaat huomihoon meiðän oman kylttyrin ja histuurian. ¶
Päinvastoin jos lukemis- ja kirjottamisopetuksen annethaan yleiskielelä, ero meiðän kielen ja yleiskielen välissä oon senverran iso ette se omankielen tieto ja kokemus mikä kvääninkielen puhhuuvala ihmiselä oon, se ei ole hänele avuksi olhenkhaan. Siitä synttyy sekotusta ja epävarmuutta. Mie tieðän sen sillä mie olen itte oppinu lukemhaan ja kirjottamhaan yleiskieltä ennenko opin lukemhaan ja kirjottamhaan ommaa kieltä. Lukeminen vielä niinki mennee, mutta kirjottaminen oon suora frystrasjuuni. Niin kauvon ko ei tunne sannaa yleiskielelä, mutta tunttee sen sanan kvääninkielelä, se eppäilys oon heti siinä. Millälaila nyt tavathaan ja kirjotethaan tämän sanan? Minula oon selvä kuva siitä ette oon helpompi oppiit lukemis- ja kirjottamiskyvyn oman kielen kautta. Meiðän kieli oon se pohjaresyrsi mikä pittää olla ja tavalisesti oon kaikila jokka oon oppimassa omankielen lukemista ja kirjottamista. Mitä pienempi ero puhetkielen ja kirjotetun kielen välissä oon, sen helpompi oon oppiit kirjottamisen. ¶
Meiðän kieli oon kärsiny norjalaistumisen alla toistasattaa vuotta ja sentähðen sen tilannet oon vaikkee ja heikko. Met itte olema saanheet semmosen kuvan siitä ette ei sillä pääse minkhään. Paras oon puhhuut ruiðankieltä. Ruiðankieli meiðänkielelä tarkottaa norjankieli. Met saatama lukkeet ja kuitenki muuttamphaanlaihiin kirjottaat ruiðankielelä, ja mikä hyöty oon meilä siinä ette met opima sitä "paskakieltä". Muutamat sannoovat meiðän oman kielen "paskakieleksi". Heilä ei ole minkhäänlaista positiivistä kuvvaa omasta kielestä ja kylttyyristä. Mutta kuka nyt vähäsen tutkii meiðän ommaa kieltä ja hunteeraa niistä systeemistä mikkä kuuluuvat meiðän omhaan kielheen, hän näkkee ette ei se mikhään "paskakieli" ole. Mutta se jääpi "paskakieleksi" jos met itte emmä nosta sitä toistin kieliin tasole. Tärkkein homma tässä nostamistyössä oon justhin se ette meiðän puhetkielestä tehemä kirja- tahi kirjotetun kielen. ¶
Mie olen nyt paljon toistakymmentä vuotta opettanu pikku lapsii ymmärtämhään, lukem-haan ja kirjottamhaan kvääninkieltä. Vaikkiin osa tässä prusessissa oon sanan- ja kielen ymmärtäminen, mutta lukeminen ja kirjottaminen ei ole mikhään prupleemi. Niissä perheissä missä vanhimet oon positiiviset omhaan kielheen, ja puhhuuvat ommaa kieltä omile lapsile, niitten perheitten lapsila ei ole prupleemii oppiit kvääninkieltä. Kielen opetus ja perheitten oma kieli oon osa samasta assiista. Lapsi huomaa heti ette se kieli mitä mamma tahi pappa puhhuu, se oon kans se sama kieli mitä koulumies puhhuu ja opettaa. Lapset tuntteevat takasin oman kielen koulun kielessä. Eikö tämä ole hyvä petakookinen prinsippi? Vai mitä? ¶
Mutta eikö kväänilä ole tarvetta olla yks yhtheinen kirjotettu kieli?  ¶
Meiðän toðelisuus oon tämmänen: Pyssyjoven kvääni ei puhu samhaanlaihiin ko annijokilainen, joka ei puhu niinko raisilainen. Eikä raisilainenkhaan puhu niinko lemmijokilainen ja niin pois päin. Jos kaikki nämät "laiset" puhhuuvat ja kirjottaavat erilaihiin, eikö siitä tulee Paapelin moska tahi sekotus? ihmiset kyssyyvät. ¶
Minun vastaus oon: "Ei tule!" ¶
Näin sehän oon ollu läpi koko meiðän histuurian. Ihmiset eri paikoissa vanhaata Kaihnuunmata oon puhunheet erilaila, mutta het oon ymmärtänheet mitä kranni oon sanonu. Ja mie uskon ette meilä oon hyvät mahðolisuuðet nytki ymmärttäät toinen toisen. Met olema revitaliseeramassa ommaa kieltä, ja minun mielestä se oon kokon-haan väärin jos met alama tämän prosessin siitä päästä missä pääassii oon formali-seeraaminen. Ensiksi met häyðymä nostaat kielen staatyksen, ja sitä emmä nosta sanomala ette kuka halluu oppiit lukemhaan ja kirjottamhaan hänelä oon pakko kirjot-taat ulkomaan yleiskielelä!!! ¶
Tutkimukset näyttäävät ette koululapsila oon semmonen kuva kirjakielestä ette se ei ole sama kieli ko heiðän oma puhetkieli. Näin se oon kuitenki Ruiðassa tahi Norjassa. Tämä tuopi paljon prupleemii koulhuin. Lapsila oon paljon kirjotusvirhheitä mikkä viethään heiltä usheen kirjotusmutivasjuunin. Jos ruiðan kirjakieli olis ollu likemälä puhetkieltä, tilannet ruiðan kouluissa olis ollu paljon positiivisempi. Nyt ko met olema saamassa kvääninkieltä ruiðan koulhuin, vaikka sitä vielä sanothaan "finskiksi" tahi suomen kieleksi, meilä oon velvolisuus ottaat esile meiðän omat premissit; etnisyys, histuuria, kieli ja kylttyyri ennen ko veðämä konklysjuunit. ¶
Suomen yleiskieli ei ole mikhään konklysjuuni meile, minun mielestä, sillä ko sen premissit oon kokonhaan muut ette ko net mikkä meilä oon. ¶
Mutta mitä met opetama niile lapsile jokka ei ennää olheenkhaan puhu eikä olheen-khann kuulla kvääninkieltä? Eikö heile olis paras opettaat yleissuomee - sitä ”oikkeeta suomee”? Tässä oon se sama kysymys esilä: ¶
Mikkä oon näitten lasten premissit? ¶
Onko nämät lapset osa meiðän vanhaasta kväänikylttyyristä - siitä kylttyyrista miihiin met nyt freistaama saaða heiðät? ¶
Jos vastaus oon: Kyllä!, ja konklysjuuni oon selvä. ¶
Heile opetethaan kvääninkieltä sillä ko het oon kväänit. Kväänisyys oon heiðän itenttiteetti. ¶
Loppusanat  ¶
Kvääninkieli oon se ainoa mahðolisuus minkä kautta kväänin kylttyyrin saattaa kehittäät. ¶
Kvääninkieli kirjotettuna tahi kirjakielenä oon se ainoa mahðolisuus mikä anttaa kvääniile heiðän oman itenttiteetin takasin. ¶
Kvääninkieli, puhet- ja kirjakielenä, oon se ainoa mahðolisuus kvääniile. ¶
kveeninkieli  ¶
kvääninkieli  ¶
kveeni  ¶
kvääni  ¶
kven? = kuka?  ¶
Kieli oon se ulkomainen kuori niistä ¶
tieðoista ja kokemuksista mitä yks ¶
ihmisroikka oon kokenu vuosisattoin ¶
läpi. ¶
Se ei ole tyhä äänisympooli, se oon ¶
tynaaminen voima mikä muoðustaa ¶
ihmisen mailmankuvan, hänen ¶
ajatukset mailmasta ja hänen elämän filosofian. ¶
Oman äitinkielentunteminen auttaa ¶
tuntteet ittensä. Kuka ylppeilee ommaa kieltä, hän ylppeilee ittestä. ¶
Mikä oon sitte kvääninkieli?  ¶
Kvääninkieli oon se kieli mitä kväänit ¶
oon puhuhneet ja vielä tääpänäki puh- ¶
huuvat, ja mikä oon säilyny ruottalais tumisen ja norjalaistumisen läpi minu ¶
riteettikielenä. ¶
Kuka huomaa uussii kylttyyri- ja kieli- mallii, ja sillä tavala oppii tuntehmaan ommaa kieltä ja kylttyyrii toisen kielen ja kylttyrin kautta, hän oppii tunteh maan ittensä. ¶
Loppusanat  ¶
Kvääninkieli oon se ainoa mahðolisuus minkä kautta kväänin kylttyyrin saattaa kehittäät. ¶
Kvääninkieli kirjotettuna tahi kirjakielenä oon se ainoa mahðolisuus mikä anttaa kvääniile hänen oman itenttiteetin takasin. ¶
Kvääninkieli, puhet- ja kirjakielenä, oon se ainoa mahðolisuus kvääniile. ¶
Met toivotamma teät tervettulheiksi kattomhaan näyttämäpeliä ¶
"Kuka mie olen?" ¶
Näyttämäpeli oon yhtheistyöprošekti jonka järjestää Kainun institutti, Kvääninuoret ja Kansoittenvälinen nuorisoklubi Solveig Petroskoista, Venäjän Karjalasta. Prošektissa oon myötä kvääninuoria ja karjalaisia nuoria. Prošektin avula haluama tua esile sekä kväänitten ja karjalaisten minoriteettikulttuuria ja lua ymmärystä toistema suomalais-ugrilaisesta kielestä ja kulttuurista. Samala haluama rakentaa yhtheyen nuoritten ja kulttuurilaitosten välilä yli norjalais-venäläisen rajan. Nuoret tekevä näyttämäpelin itte ja ammattiohjaajat ja -muusikot Norjasta ja Venäjältä avittava heitä. Näyttämäpelin nimi oon "Kuka mie olen?", ja se muistelee kielestä ja identiteetistä. ¶
Tervettulemaa! ¶
Tämä näyttely nostaa esile Norjan kansalisten vähemistöjen - eli juutalaisten, kväänitten, rom-kansan, romani-kansan ja mettäsuomalaisten - musikkia ja histooriaa. Näyttelyssä kuulema vähemistöjen ommaa ääntä yhessä musikkivideoitten, kuvitten, tekstitten ja tavaroitten kans. Tämä haastaa meät miettimhään, ette mitä se oikhein merkittee kuulua johonki vähemisthöön - tahi enemisthöön.  ¶
Näyttelyssä met kohattelema artisteja, jokka ei halua, ette heät panhaan johonki vasituisheen karsinhaan. Sen sijhaan het sanova "Kiitoksia, kumpaaki!". Jokhainen artisti tutkii musikaalista mailmaa omala laila. Niinpä täälä kuuluu juutalainen rap, mettäsuomalainen blues ja kvääninkielinen pop yhessä vanhoitten rituaalitten ja perintheisen, sukupolvilta toisile siirtynheen musikin kans. Met kuulema musikkia, jota esitethään sekä ulkona leirivalkean äärelä ja kansainvälisten festivaalitten konserttilavoila. ¶
Kansalinen vähemistö oon joukko ihmisiä, joila oon joko eri etnisyys, kieli, kulttuuri ja/tahi uskonto ko enemistölä, ja joila oon jo pitkhään ollu yhtheys siihen maahan missä het asuva. Sen jälkhiin ko Norja ratifiseerasi Euroopparaatin Raamikonvensioonin kansalisten minoriteettien suojelemisesta vuona 1999 (Europarådets Rammekonvensjon om beskyttelse av nasjonale minoriteter i 1999), oon se velvolinen säilyttämhään ja kehittämhään kansalisten vähemistöjen kulttuuria. Isotinganmellinki nr.15 (Stortingsmelding nr. 15) vuelta 2000 sannoo, ette "taitheentekijät, jokka kuuluva johonki vähemistöjoukkhoon, oon niin ko taitheentekijät ylheensä. Mutta taitheentekijän syntypörä saattaa olla kuiten tärkeä pohja taitheeliselle työle. Niin ko rokkimuusikko Åge Aleksandersenin (joka oon romani) kohala tullee esile, niin ei se ole aina sanottu, ette syntypörä vaikuttaa taitheentekemisheen - mutta semmonen kytkös saattaa kuiten olla joilekki rohki tärkeä. ¶
Kiitoksia, kumpaaki! oon näyttely, minkä Ringve museum Trondheimissä oon tehny yhessä eri ihmisten ja organisašuunitten kans. Se tuo esile kansalisten vähemistöjen perintheitä ja luovaa kehittymistä. Ommaa kulttuuria tuohaan monela laila esile, ja se oon ihmisille tärkeä - siitäki huolimatta, ette vähemistöt oon aijemin kokenheet sortoa ja syrjintää.  ¶
Näyttely oon esilä Kainun institutissa 5.12.2012 - 15.02.2013 arkipäivinä klo 9-15. Tervettulemaa!  ¶
Enämen tietoa/Kontaktperson:  ¶
ANNAN KAISA: Istukkaa sitte ja pankkaa turvavyön kiini. Panema heti oven kiini ja lähðemä. Mutta kuka...? ¶
VIERAS MIES: Oðottakkaa! Että saa vielä lähteet! Mie kans tahðon olla myötä! ¶
ANNAN KAISA: No kuka sie se sitte olet? ¶
VIERAS MIES: Mie olen Ville, Ville Virtanen. Suomalainen. Hyvvää päivää! Mie halluun kans lähteet myötä. Oonko teilä vielä sijjaa minuleki? ¶
ANNAN KAISA: Jaa. Hyvvää päivää! Kyllä meilä vielä oon sijjaa. Mutta tieðätkö sie, mihiin meilä oon meininki lähteet? ¶
VILLE VIRTANEN: Kyllä mie tieðän. Tet lähðettä aikamatkale vanhoitten kainulaisten tykö. Mie kans halluun lähteet. ¶
ANNAN KAISA: No mitä sie sielä? Oletko sie kans kainulainen niin ko nämät muutki? ¶
VILLE VIRTANEN: En mie kyllä ole kainulainen, mutta minun isä oon Ruijasta pois, ja mie kans halluun tiettäät minun vanhaasta histooriasta. ¶
Ja olen mie ollu aikamatkala ennenki. Mie studeeraan arkeologiita ja mie kävin kerran aikamatkala rautakauðessa. Se oli soma! ¶
ANNAN KAISA: Jaa. No se tuli hopusti. Mutta kyllä suomalainenki saapi lähteet vanhoitten kainulaisten tykö. ¶
Meilä oon vielä vapaa sija. Istu sie tuohoon Stiinan Leenan vierheen. Nyt met sitte lähðemä. ¶
MAIJAN KREETA: Kattokkaa! Vielä sieltä juoksee yksi vaimo. Mitä se halluu? ¶
VIERAS VAIMO: Hyvvää päivää! Huh huh! Mie häyðyin juosta. ¶
Mie kuulin, ette teilä oon meininki matkustaat vanhoitten kainulaisten tykö, ja mie kans halluun lähteet myötä. Oonko teilä minule sijjaa? ¶
ANNAN KAISA: No voi ihmet! Met jo häyðymä lähteet! Mutta kuka se sie sitte oikheen olet? ¶
Ja miksi sie halluut lähteet myötä? Oletko sie kainulainen? ¶
VIERAS VAIMO: Mie olen Ragnhild Hansen. En mie kyllä ole kainulainen, mie olen ruijalainen. Mutta kyllä mie saatan kainun kieltä, ko olen sitä studeerannu. ¶
ANNAN KAISA: Niin, mutta miksi sie halluut lähteet myötä? ¶
RAGNHILD HANSEN: Ette miksi mie halluun lähteet myötä? Kattokkaa, mie vasta kuulin, ette teilä oon meininki lähteet aikamatkale vanhoitten kainulaisten tykö. ¶
Mie olen histoorian opettaaja tuola korkkeekoulussa, ja mie pitäisin muistela tulleevala tiimala minun studentiile kainulaisista. ¶
Kyllähän mie jo koko paljon tieðän niistä, ko olen niistä lukenu. Mutta olishan se soma muistela, sitte ko mie olen itte nähny, ette minkälaiset net vanhaat kainulaiset olthiin. ¶
ANNAN KAISA: Mutta tieðätkö sie, kunka aikamatkala käyðhään? Etkö sie ollenkhaan pölkkää? ¶
RAGNHILD HANSEN: En mie pölkkää mithään. Ja olenhan mie ollu aikamatkala monta kerttaa ennenki, kerran viikinkiaijassaki. ¶
ANNAN KAISA: No tule sitte myötä. Vielä meilä oon yksi sija. Pankkaa nyt kaikki turvavyöt kiini ja lähðemä. Vain tulleeko sieltä vielä joku? ¶
KAIKKI HUUÐETHAAN: Ei tule! Emmäkä met ennää oðota kethään! Met halluuma lähteet! ¶
Ei meilä ennää ole tillaa oðottaat kethään. Met emmä halluu istuut täälä universiteetin siljola koko päivää! ¶
ANNAN KAISA: Hyvä! Sitte met lähðemä. Kymmenen yhðeksen kahðeksen seittemen kuusi viisi nelje kolme kaksi yksi. Nyt! ¶
Tekemyksii ¶
turvayö sikkerhetsbelte -t ¶
myötä (postpos.)  med ¶
sija plass -en ¶
nämät:näi-:näi- (flert. av tämä) disse ¶
ette at ¶
olthiin (pret. fl.t. av  olla)  var ¶
ANNAN KAISA:Istukkaa sitte ja pankkaa turvavyön kiini. Panema heti oven kiini ja lähðemä. ¶
Mutta kuka...? ¶
VIERAS MIES: Oðottakkaa! Että saa vielä lähteet! Mie kans tahðon olla myötä! ¶
ANNAN KAISA: No kuka sie se sitte olet? ¶
VIERAS MIES: Mie olen Ville, Ville Virtanen. Suomalainen. Hyvvää päivää! Mie halluun kans lähteet myötä. Oonko teilä vielä sijjaa minuleki? ¶
ANNAN KAISA:Jaa. Hyvvää päivää! Kyllä meilä vielä oon sijjaa. Mutta tieðätkö sie, mihiin meilä oon meininki lähteet? ¶
VILLE VIRTANEN: Kyllä mie tieðän. Tet lähðettä aikamatkale vanhoitten kainulaisten tykö. ¶
Mie kans halluun lähteet. ¶
ANNAN KAISA:No mitä sie sielä? Oletko sie kans kainulainen niin ko nämät muutki? ¶
VILLE VIRTANEN: En mie kyllä ole kainulainen, mutta minun isä oon Ruijasta pois, ja mie kans halluun tiettäät minun vanhaasta histooriasta. Ja olen mie ollu aikamatkala ennenki. Mie studeeraan arkeologiita ja mie kävin kerran aikamatkala rautakauðessa. Se oli soma! ¶
ANNAN KAISA: Jaa. No se tuli hopusti. Mutta kyllä suomalainenki saapi lähteet vanhoitten kainulaisten tykö. Meilä oon vielä vapaa sija. Istu sie tuohoon Stiinan Leenan vierheen. Nyt met sitte lähðemä. ¶
MAIJAN KREETA: Kattokkaa! Vielä sieltä juoksee yksi vaimo. Mitä se halluu? ¶
VIERAS VAIMO:Hyvvää päivää! Huh huh! Mie häyðyin juosta. Mie kuulin, ette teilä oon meininki matkustaat vanhoitten kainulaisten tykö, ja mie kans halluun lähteet myötä. Oonko teilä minule sijjaa? ¶
ANNAN KAISA: No voi ihmet! Met jo häyðymä lähteet! Mutta kuka se sie sitte oikheen olet? ¶
Ja miksi sie halluut lähteet myötä? Oletko sie kainulainen? ¶
VIERAS VAIMO: Mie olen Ragnhild Hansen. En mie kyllä ole kainulainen, mie olen ruijalainen. Mutta kyllä mie saatan kainun kieltä, ko olen sitä studeerannu. ¶
ANNAN KAISA: Niin, mutta miksi sie halluut lähteet myötä? ¶
RAGNHILD HANSEN: Ette miksi mie halluun lähteet myötä? Kattokkaa, mie vasta kuulin, ette teilä oon meininki lähteet aikamatkale vanhoitten kainulaisten tykö. Mie olen histoorian opettaaja tuola korkkeekoulussa, ja mie pitäisin muistela tulleevala tiimala minun studentiile ¶
kainulaisista. Kyllähän mie jo koko paljon tieðän niistä, ko olen niistä lukenu. Mutta olishan se soma muistela, sitte ko mie olen itte nähny, ette minkälaiset net vanhaat kainulaiset olthiin. ¶
ANNAN KAISA: Mutta tieðätkö sie, kunka aikamatkala käyðhään? Etkö sie ollenkhaan pölkkää? ¶
RAGNHILD HANSEN: En mie pölkkää mithään. Ja olenhan mie ollu aikamatkala monta kerttaa ¶
ennenki, kerran viikinkiaijassaki. ¶
ANNAN KAISA: No tule sitte myötä. Vielä meilä oon yksi sija. Pankkaa nyt kaikki turvavyöt ¶
kiini ja lähðemä. Vain tulleeko sieltä vielä joku? ¶
KAIKKI HUUÐETHAAN: Ei tule! Emmäkä met ennää oðota kethään! Met halluuma lähteet! Ei meilä ennää ole tillaa oðottaat kethään. Met emmä halluu istuut täälä universiteetin siljola koko päivää! ¶
ANNAN KAISA: Hyvä! Sitte met lähðemä. Kymmenen yhðeksen kahðeksen seittemen kuusi viisi nelje kolme kaksi yksi. Nyt! ¶
Minun nimi oon Terje. ¶
Mikä sinun nimi oon? ¶
Minun nimi oon ... ¶
Mie olen Terje ¶
Kuka sie olet? ¶
Mie olen ... ¶
Kuka mie olen? ¶
Sie olet ... ¶
Kuka hän oon? ¶
Hän oon ... ¶
kuus(i) ¶
seittemen ¶
kah(  ð)  eksen ¶
yh(  ð)  eksen ¶
kymmenen ¶
Laulu Erkheikistä/Vise fra Erkheikki ¶
Hyvän illan sanon sulle kultani armas ¶
ko tulen taas sua tervettimhään ¶
:/: Sinisiä silmiä kasvoita kaunhiita ¶
mun teki mieleni kattelemhaan:/: ¶
Vaikka mie jo vaeltasin ympäri maata ¶
asusin jo jäämeren takana ¶
:/:Kuvasi oon kätkety sy  ð  ämeni alle ¶
toivoni ei pi  ð  ä lakata:/: ¶
mikä ¶
minun ¶
sinun ¶
nimi ¶
nimi oon ... ¶
tervetteleminen ¶
aamula ¶
aamu(a/u) ¶
hyvvää aamu(a/u) ¶
päivälä ¶
(hyvvää) päivää ¶
illala ¶
(hyvvää) ilttaa ¶
yölä ¶
hyvvää yötä ¶
hyvästi ¶
ja ¶
näkemiin ¶
kuka ¶
sie olet ¶
mie olen ¶
hän oon ¶
numerot ¶
sanalista ¶
(mie) sanon ¶
sulle ¶
kultani ¶
armas ¶
ko ¶
(mie)  tulen ¶
taas ¶
sua (kortform av sinua/sinnuu) ¶
tervettimhään ¶
sinisiä silmiä ¶
kasvoita kaunhiita ¶
mun teki mieleni kattomhaan ¶
vaikka ¶
jo ¶
(mie)  vaeltasin ¶
ympäri maata ¶
(mie) asuisin ¶
jäämeren takana ¶
kuvasi ¶
oon kätketty ¶
toivoni ¶
ei pi  ð  ä lakata ¶
min, mitt, mine ¶
Aamula: ¶
Aamu(a/u) / Hyvvää aamu(a/u) ¶
Päivälä: ¶
Päivää / Hyvvää päivää ¶
Illala: ¶
Ilttaa / Hyvvää ilttaa ¶
Yölä: ¶
Hyvvää yötä ¶
Kuka sie olet? ¶
Mie olen  .................. (minun nimi) ¶
Kuka mie olen? ¶
Sie olet  .................. (sinun nimi) ¶
Kuka hän oon? ¶
Hän oon  .................. (hänen nimi) ¶
kuus(i) ¶
seittemen ¶
kahðeksen ¶
yhðeksen ¶
kymmenen ¶
Laulu Erkheikistä/Vise fra Erkheikki ¶
Hyvän illan sanon sulle kultani armas ¶
ko tulen taas sua tervettimhään ¶
:/: Sinisiä silmiä kasvoita kaunhiita ¶
mun teki mieleni kattelemhaan:/: ¶
Vaikka mie jo vaeltasin ympäri maata ¶
asusin jo jäämeren takana ¶
:/:Kuvasi oon kätkety sy  ð  ämeni alle ¶
toivoni ei pi  ð  ä lakata:/: ¶
Kreeta Niku ¶
Tässä oon minun peret. Mie olen Johan, tahi Jussa. Mie olen 42 vuotta ¶
vanhaa ja olen nainu Marian kans. Maariaki oon 42 vuotta vanhaa. ¶
Minun vanhimmet oon Kreeta ja Niku. Niku, minun pappa, oon kuollu, mutta ¶
minun mamma, Kreeta, ellää. Hän oon 73 vuotta vanhaa. Heilä oon kolme ¶
lasta; vävy ja /minniä/minnii. ¶
Mulla oon veli, Ragnvald, ja sisar, Helena. Ragnvald, tahi Valli, oon 51 vuotta ¶
vanhaa, ja Helena, tahi Leena, oon 43 vuotta vanhaa. ¶
Maariala ja mulla oon kaks lasta, poika ja tytär. Poika oon 17 vuotta vanhaa, ja ¶
hänen nimi oon Kåre. Tyttären nimi oon Anne, tahi Anni, ja hän täyttää 13 ¶
vuotta nyt heti. ¶
Minun veljelä, Vallila, ei ole yhthään lasta, mutta hän oon hyvä setä Kårele ja ¶
Minun sisar, Leena, oon nainu Petterin kans. Petter, tahi niinko met sanoma; ¶
Pekka, oon 44 vuotta vanhaa. Leenala ja Pekala oon vain yks tytärlapsi. Hän ¶
oon minun sisarenlapsi. Hänen nimi oon Kirsti, ja hän oon 15 vuotta vanhaa. ¶
Mie olen hänen eno, ja hän oon Kåren ja Annin nepu. ¶
Leena oon täti minun lapsile. ¶
Minun lapset ja Kirsti oon usheen ämmin kylässä. Hän tykkää laulaat omile ¶
lastenlapsile. Hällä oon paljon laulu(i/ja) ja muisteluksi(a/i). Se oon surulista ¶
lastenlapsile ette äiji oon kuollu. Hänki oli hyvä laulaaja. ¶
Minun isovanhimmet oon molemmat kuolheet. ¶
Minun peret, muistelkkaa ympäri pöy(ð)än. ¶
3. Loru viikon päivistä ¶
Loru: ¶
M  aanantaina makkarat vallaat ¶
Tiistaina tikhuun tukkiit ¶
Keskiviikkona keittäät ¶
Tuorestaina tungan tukkiit ¶
Perjantaina perheele jakkaat ¶
Lauantaina liemen lakkiit ¶
Sunnuntaina suun pyhkiit ¶
4. Paljonko kello oon? ¶
Se oon yks ¶
Kello oon yks ¶
Paljonko kello ¶
oon? ¶
Viistoista yli yks Puoli kaks Viistoista vaila kaks Se oon kaks ¶
Viis yli kaks 10 yli kaks 10 vaila puoli kolme Viis vaila puoli kolme ¶
Viis yli puoli kolme 10 yli puoli kolme 10 vaila kolme Viis vaila kolme ¶
- paljonko kello oon? Se oon viistoista yli kaks ¶
Se oon viistoista minutti(a/i) yli kaks ¶
Viistoista yli kaks ¶
Se oon (k)vartin yli kaks ¶
(K)vartin yli kaks ¶
Se oon kaks viistoista ¶
Se oon neljetoista viistoista ¶
- paljonko kello oon? Se oon puoli nelje ¶
Puoli nelje ¶
Justhiin puoli nelje ¶
Kolme kolmekymmentä ¶
Viistoista kolmekymmentä ¶
- paljonko kello oon? Se oon kymmenen yli kah(ð)eksen ¶
- paljonko kello oon? Se oon seittemen minuttii vaila kuus. ¶
Kunka paljon kello oon? (Ympäri pöy(ð)än) ¶
5.  Jos voisin laulaat ko lintu voi ¶
Jos voisin laulaat ko lintu voi ¶
jos sois mun ääni ko leivon soi ¶
:/: niin kotirannoile laulaisin ¶
ja murheet mielestä poistaisin:/: ¶
Jos voisin lenttäät ko lintunen ¶
ja matkustella halk’ ilmojen ¶
:/: niin kotihiini mie lentäisin ¶
ja sinne huoleni heittäisin:/: ¶
Mutt’ en voi laulaat ko lintu voi ¶
ei soi mun ääni ko leivon soi ¶
:/: en voi mie lenttäät halk’ ilmojen ¶
en päästä kotini rannoileen:/: ¶
peret:perhee-:perettä ¶
tässä ¶
tahi ¶
vuosi:vuo(ð)e- :vuotta ¶
vanhaa:vanhaa-:vanhaata ¶
olen nainu ...n kans ¶
vanhimmet:vanhimmii-:vanhimiita ¶
kuollu ¶
hän ellää ¶
heilä oon ¶
lapsi:lapse-:lasta ¶
vävy:vävy-:vävyä/vävvyy ¶
miniä:minniä- :minniätä ¶
minnii:minnii-:minniitä ¶
veli:velje-:velje(ä/e) ¶
sisar:sisare-:sisarta ¶
poika:poja-:poik(k)aa ¶
tytär:tyttäre-:tytärtä ¶
hän täyttää ¶
yhthään ¶
setä:se(  ð)  ä-:settää ¶
niinko ¶
met sanoma ¶
vain ¶
sisarenlapsi:sisarenlapse- ¶
eno:eno-:ennoo ¶
täti:tä(  ð)i-:tätti(ä/i) ¶
nepu:nepu-:nepua ¶
nepu:nepu-:neppuu ¶
usheen ¶
…n kylässä ¶
hän tykkää ¶
laulaat ¶
oma ¶
omile lapsile ¶
paljon ¶
laulu ¶
muistelus:mustelukse-:muistelusta ¶
surulinen:surulise-:surulista ¶
ette ¶
laulaaja ¶
isovanhimmet ¶
molemmat ¶
muistelkkaa ¶
makkara ¶
vallaat ¶
tikku:tiku- ¶
tukkiit ¶
keittäät ¶
tunka:tunga-:tunkkaa ¶
jakkaat ¶
liemi:lieme-:lientä ¶
lakkiit ¶
pyyhkiit ¶
yli ¶
vaila ¶
minutti:minuti- ¶
(k)vartti:(k)varti- ¶
paljonko? ¶
kunka paljon? ¶
puoli:puole-:puolta ¶
justhiin ¶
jos ¶
voisin ¶
ko ¶
lintu:linnu-:linttu(a/u) ¶
voi ¶
mun=minun ¶
ääni:ääne-:ääntä ¶
leipo:leivo-:leipoa/leippoo ¶
kotiranta:kotiranna-:kotirant(t)aa ¶
niin ¶
laulasin ¶
muret:murhee-:muretta ¶
mieli ¶
poistasin ¶
lenttäät ¶
lintunen:lintuse-:lintusta ¶
kotihiini (poetisk) ¶
lentäsin ¶
huoleni ¶
heittäsin ¶
mutt’=mutta ¶
en voi ¶
ei soi ¶
en päästä ¶
kotini=minun koti ¶
minutt -et ¶
3. Loru viikon päivistä ¶
Loru: ¶
Maanantaina makkarat vallaat ¶
Tiistaina tikhuun tukkiit ¶
Keskiviikkona keittäät ¶
Tuorestaina tungan tukkiit ¶
Perjantaina perheele jakkaat ¶
Lauantaina liemen lakkiit ¶
Sunnuntaina suun pyhkiit ¶
5. Jos voisin laulaat ko lintu voi ¶
Jos voisin laulaat ko lintu voi ¶
jos sois mun ääni ko leivon soi ¶
:/: niin kotirannoile laulaisin ¶
ja murheet mielestä poistaisin:/: ¶
Jos voisin lenttäät ko lintunen ¶
ja matkustella halk’ ilmojen ¶
:/: niin kotihiini mie lentäisin ¶
ja sinne huoleni heittäisin:/: ¶
Mutt’ en voi laulaat ko lintu voi ¶
ei soi mun ääni ko leivon soi ¶
:/: en voi mie lenttäät halk’ ilmojen ¶
en päästä kotini rannoileen:/: ¶
Kreeta Niku ¶
PIRJO PAAVALNIEMI ¶
Halloween ¶
Kainun institutti ¶
Kvensk institutt— Kvensk institutt ¶
Painotalo Seiska© mearrasámi diehtoguovddáš & Kainun institutti - KvensK institutt ¶
Aikamatka 2 ¶
Olema vielä Alattiossa ¶
a. Kunka ihmiset asuthiin? ¶
Met olema taas meiðän aikamasiinissa. Se alkkaa olemhaan jo ilta. Met panema oven ja klasireijät kiini. Leppäämä ja puhuma. ¶
RAGNHILD HANSEN: Netpä olthiin ouðon näköistä väkkee! Mitä sie sanoit, Kaisa, mikä vuosi se oli? Seittementoistasattaa neljekymmentä kahðeksen (1748)? Ja maikuuta? Kyllä oli kylmä maikuu, vielä jäätäki jovessa. Vaikka aurinko sielä paistoi kaunhiisti kirkkhaalta taivhaalta! Ja olihan se Alattio kaunis siiheen mailman aikhaan, niin kaunis petäjämettäki. ¶
LIISAN MATTI: Niin. Ja sininen meri ja sininen taivas ja raikas ilma. Voi voi senthään! Niin ei ole nyt! Mie en tahtonu tuntteet sitä paikkaa! Ymmärättäkö tet, mie olen tuosta paikasta pois! Ja mie en kohta tuntenu koko paikkaa! Vaikka kyllähän se Alattionjoki vielä oon paikala, ja oon se kyläki, jossa äskön kävimä, se Jovensuu. Siinä vain oon nyt paljon korkkeita huonheita, silloin tyhä muutama hirsihuonet. Eikä niissä huonheissa ollu klassiikhaan, tyh  ä  klasireijät vain. Vain mikkä net reijät olthiin niissä seinissä? ¶
PETTERIN MIKKO:  Jaa, net reijät? Mie piðän, ette net olthiin semmoiset, ko ennen käskethiin räppänäreijäksi. Kattos, siitä net päästethiin savvun ulos. Net huonheet, net olthiin semmoiset savvuhuonheet, eikä niissä ollu savvupiippuu. Ko uunin lämmitethiin, se tuli huonheesheen paljon savvuu. Sen häytyi sitte päästäät ulos niistä räppä   nistä. Mutta tulihan niistä räppänäreijistä näkkööki. ¶
RAGNHILD HANSEN: Mutta voi kauheeta! Sittehän niilä olthiin huonheessa seinät aivan mustat ja lokaiset! Ja katto ja laattii ja kaikki! ¶
HANNUN HANNA:  Ei ei, Ragnhild. Vanhaat kainulaiset olthiin oikhein puhthaat ihmiset eikä olheenkhaan lokaiset. Niin, no, kyllähän seinät ja katto piian olthiin mustat, mutta ei net sillä lokaiset olheet. Net pesthiin aina hyvin ja skuurathiin hieðala. Ja laattiin pesthiin aivan valkkeeksi. Vaikka ushein saattoi olla niinki, ette huonheessa oli vain maalaattii eli sitte hietalaattii. Mutta lokaista ei huonheessa ollu, vaikka oliski ollu maalaattii eli hietalaattii. Se oon varma! Kainulaiset oon aina olheet puhthaat ihmiset! Sillä niilä oli saunaki! ¶
VILLE VIRTANEN:  Niin, niin, kyllä met uskoma! Älä nyt huuða! Mutta muistelkkaapas, kuka se semmoinen Ollin Nuutti oli. Oonko se tosi, ette semmoinen Alattion mies oon käyny aivan kiini Kööpenhaminassa asti ja puhunu kuninkhaan kans? Kunka se oon mahðolinen? Eihän silloin ollu mithään kulkuneuvoikhaan. Ei ollu piilii, ei ollu flyyii, ei ollu raittoo, ei eðes maaraittoo, puhumattakhaan ilmaraiðosta. Kunka hän saattoi siiheen laihiin matkustaat, ilman mithään kulkuneuvoo? ¶
STIINAN LEENA: No kuulithan sie. Vain etkö sie kuuntelu? Hän matkusti porola ja hevoisella ja välilä hän hihtaski ja käveliki. Kuljethiin se ennenki! ¶
PETTERIN MIKKO:  Niin, ja jos hän olis kulkenu kesälä, se olishan hän saattanu kulkkeet venheeläki. Tästä Alattiosta Koutokeinhoon oli silloinki paha mennä venheelä, sillä ko tässä oon niin kovat kosket ja nivat ja korkkeet kurkkiit. Mutta ko päässee kiini Kaaresuanthoon, se siitä oon helppo laskeet venheelä kiini Perämerheen/Kainunmerheen asti. ¶
VILLE VIRTANEN: Hyvä hyvä! Assii selvä! Mutta se Ollin Nuutti? Kuka se oikhein oli? Oonko semmoinen ihminen ollu olemassa? ¶
ANNAN KAISA: Joo vain! Kyllä oon Ollin Nuutti eli Knud Qvæn ollu olemassaki. Kattokkaas, siitä mie halluisin teile muistela, jos tet nyt halluutta kuunela. ¶
KAIKKI: Joo, joo, tietenki! Met halluuma kuula kaikki. Muistele! ¶
Annan Kaisa painaa yhtä knappii, ja samassa heiðän eðessä seissoo vaimo, jolla oon kohta samanlaiset vaattheet ko niilä alattiolaisilla, joitten tykönä het justhiin käythiin. Vaimo alkkaa muistelemhaan. Kaikki kuunelhaan. ¶
Sanalista 2a ¶
reikä:reijä- hull, -et ¶
kaunis:kaunhii- pen -t ¶
taivas:taivhaa- himmel -en ¶
petäjämettä/pötäjämettä furuskog –en ¶
hirsihuonet:h.huonhee- lafta t  ømmerhus –et ¶
voi kauheeta!/voi kauheus! forferdelig ¶
lokainen:lokaise- skitten –t ¶
puhðas:puhthaa- rein –t ¶
kulkuneuvo framkomstmiddel –et ¶
Kvääni ¶
Veenalainen mailma ¶
Se oli kerran kaksi veljee. Vanhempi heistä oli äkäinen, omapäinen ja laiska, mutta nuorempi oli laukkee, rauhalinen ja virree. ¶
Heilä oli kesäpaikka likelä issoo tunturijärvee. ¶
Yhtenä päivänä het oli venheelä pyytämässä kallaa. Päivä meni, ja veljet saathiin tyhä muutaman murton. ¶
Ko tuli ilta niin het souvethiin pikku saarele ette nukkuut muutaman tunnin. ¶
Het laitethiin valkkeen ja pastethiin murtot tikuissa. Ko het olthiin syönheet, panthiin het maata. ¶
Se vanhempi nukatti varsin, mutta nuorempi oli rauhaton eikä viittinny tyhä makkoila. ¶
Hän alkkoi kulkemhaan ympäri. Hän käveli ja kummasteli sitä ette het ei oltu saanheet kallaa koko päivänä. Hän kyllä tiesi ette meri oli täynä fiiniitä kalloi. ¶
Siinä samassa tuli sen saaren ranthaan soutuvenet. ¶
Mies sinisessä lapintakissa viittoi nuoremalle veljele ja sanoi: ¶
- Tule minun myötä niin saat kallaa! ¶
Veli ei tieny mitä hän häyttyisi tehhä. Tämä mieshän oli viero hänele. ¶
- Älä sie pölkkää, sanoi äijä. - Tehe tyhä ristin sinun yli ennenko tulet venheesseen, niin se ei sillon mithään hulluu tapattu. Mulla oon halu näyttäät sulle jotaki. ¶
Veli teki ristin ittensä yli ja astui manalaisäijän venheesseen. ¶
Het souvethiin yhen aikkaa. ¶
Fakki se tuli konto heän ympärille. Het saatethiin knapisti nähhä tyhä sen venheen missä istuthiin. ¶
-Kunka met nyt pääsemä takaisin saarele? kysyi veli. ¶
-Älä sie huoli, tämä kyllä mennee sivvu, sanoi manalainen. ¶
Het ei souvettu kauvoin ko konto jo väistyi, ja se oli fakki kirkas ko päivälä. Aurinko ei kuiten ollu nähtävillä ko konto henkasi nyt heän yläpuolela. ¶
Het skuurathiin ranthaan. Nuorempi veli kummasteli ette hän kuka tunsi meren hyvin, ei ollu koskhaan ollu täälä. ¶
Hän ei ollu nähny issoi kartanoita mikkä olthiin täälä, eikä hän tuntenu paikan väkkee. ¶
- Sie olet tullu manalaisten maahan, sanoi äijä. - Met halluuma näyttäät sulle kunka met elämä, ko sie olet hyvä ihminen. ¶
- Tuossa oon minun tupa, tervettulemaa sinne. Ja tuola oon minun pojat, sanoi hän. ¶
Kaksi poikkaa juoksi paikale ja auttoi heitä vetämhään venheen ylös. Het olthiin samanikäiset nuoreman saamelaisveljen kans. ¶
Veli ei tohtinu sisäle tuphaan, mutta het pakoitethiin hänen, ja sanothiin ettei tarvitte hättäilä. Niin hän tuli sitte heän myötä sisäle. ¶
Sielä sisälä oli kaikki kaunista ja puhasta, ja veli näki paikala ette hän oli tullu rikhaitten ihmisten tykö. ¶
Ko hän oli syöny ja juonu yhessä äijän ja hänen poikkiin kans, sanoi äijä: ¶
- Saat nyt olla myötä kalan pyynnössä minun poikkiin kans, ja sie saat kolmaneksen saalhiista. ¶
Eikä se menny niin kauvoin ko heilä oli jo venet täynä kallaa. ¶
Manalaispojat lähethiin markkinhaan myymhään kalat, mutta ensisti het jätethiin saamelaisveljen manalaiskartanon ranthaan. ¶
- Sie saatat kattela ympärille täälä siksi ko minun pojat tulhaan takaisin reissusta, sanoi manalaisäijä. ¶
- Mutta sulla ei ole lupa puhhuut yhelekhään kenen sie kohattelet, älä kans kysy mithään mitä kummastelet ennenko olema menemässä takaisin. Sitte saat tiettäät sen mitä sie tahot tiettäät. ¶
Saamelaisveli meni ulvos, ja sai hän kummastella paljon. ¶
Färit oli täälä paljon kirkkhaamat. Ruuho oli vihristä vihrisempi ja meri sinistä sinisempi. Niinko hänen omassa mailmassa ei olis ollu olheen färrii. ¶
Mutta aurinkkoo ei täälä näkyny, se oli tyhä kontokansi pään päälä. ¶
Sillon hän hoksasi ette konnon läpitte henkasi liinoi ja niissä pikku koukkui. ¶
Veli näki kans monet ihmiset manalaismaassa, ja se oli jotaki kummaa heissä, jotaki mitä hän oikkeen ymmärtänny. ¶
Yksikhään ei puhunu hänele, eikä hänkään sanonu kelheen sannaa. ¶
Ko hän kulki sielä, näki hän keitureita nykimässä. Net hypithiin ympäri ja työnethiin nokan joka paikkhaan, niinko keituriila oon tapana. ¶
Yksi keituriista nuuski koukkui mikkä hengathiin konnon läpitte, ja siinä samassa kaothiin niin koukku ko keituriki ylös ja kaothiin. ¶
Saamelaisveli meinasi ette se oli viekas, mutta hän muisti, ette manalaisäijä käski häntä kysymhään semmoisista vasta kotimatkala. ¶
Niin tuli manalaispojat takaisin markkinasta. ¶
Het annethiin yhen pussin saamelaisveljele. - Tässä oon sinun tienasti, sanothiin het. ¶
Pussi oli raskas. ¶
Manalaisäijä tuli ulvos. ¶
- No, nyt menemä venheele ja otama mukan takaisin, sanoi hän. ¶
Saamelaisveli sanoi hyvästit manalaispojile, ja niin se äijä souti hänen pois. ¶
Se tuli taas sama sakkee konto. ¶
- No, näjitkö sie meän tykönä jotaki mistä sulla oon halu kyssyyt? Kysyi manalainen. ¶
- Kyllä vain, sanoi saamelaisveli. - Se oli paljo mitä mie kummastelin. Se kaikkein viekkhain oli net koukut mikkä hengathiin konnosta, ja keituri mikä nostethiin ylös ja katosi. ¶
- Ette tieät, ni se minkä sie näjit keiturinna, ni se oon kala, sanoi manalainen. - Ihmiset istuthaan tuola ylhäälä ja ongithaan. Ja sie näjit ko joku sai kalan koukkhuun. ¶
Het tulthiin nyt kontosäästä ulvos, ja siinä samassa oli aurinko ylhäälä. Venet liukkui siihen saarheen, minne veljet olhtiin panheet maata illala. ¶
- Yhen assiin sie hääyt tiettäät, sanoi manalainen. - Sinnuu met halluuma auttaat, ko sie olet hyvä ja rauhalinen sielu. Sen tähen met emmä halluu sulle mithään pahhaa. ¶
Mutta jos kohtaama sinun veljen, ni emmä päästä häntä hyvälä takaisin. Parempi kuiten, ettet muistele hänele siitä sen enämpi. ¶
Niin souti äijä pois ja katosi. ¶
Nuorempi saamelaisveli aukaisi pussin ette näkisi tienastin. Se oli paljon vanhoi rahhoi, enämpi ko mitä hän oli koskhaan nähny. ¶
Ja niin se meni hyvin sitte sen veljen kans. ¶
Hän meinasi, ette hän oli löytäny justhiinsa sen oikean uskon. Hän piti suuria herätyskokkouksia ja sai monia ihmisiä myötä herätyksheen. Lestadiolaisuus ulettu Ruijan Yykeänperhään vuona 1851 ja levisi suomenkielisten joukossa niin ko kulovalkea. ¶
Jumalanpalveluksissa saarnathiin sekä suomeksi, saameksi ja ruijaksi, mutta suomenkielelä oli erityinen rooli. Virsikirjat, raamattu ja muut uskonolliset kirjat olthiin ushein tyhä suomeksi. ¶
Predikantit, jokka saarnathiin herätyskokkouksissa, kuljethiin ympärhiinsä, ja monet Ruijhaan siirtynheet saathiin heiltä arvokasta tietoa Ruijasta. Predikantit muistelthiin, mihiin kannatti matkustaa, missä toiset Tornionlaaksosta siirtynheet asuthiin, ja mistä saatto löytää työtä. ¶
Sauna oon se, minkä ihmiset tunnethaan parhaiten näistä kulttuuriperintheistä. Sillä oon pitkät perintheet suomenkielisissä kulttuureissa. Se oli hyvä tapa pittää ittensä puhthaana, ja samala se oli ihmisten kohtaamispaikka. ¶
Sauna oli Ruijhaan siirtynheille tärkeä paikka. Sielä ihmiset kohatelthiin, muistelthiin uutisia ja puhuthiin ommaa kieltä. ¶
Hän meinasi, ette hän oli löytäny justhiinsa sen oikean uskon. Hän piti suuria herätyskokkouksia ja sai monia ihmisiä myötä herätyksheen. Lestadiolaisuus ulettu Ruijan Yykeänperhään vuona 1851 ja levisi suomenkielisten joukossa niin ko kulovalkea. ¶
Jumalanpalveluksissa saarnathiin sekä suomeksi, saameksi ja ruijaksi, mutta suomenkielelä oli erityinen rooli. Virsikirjat, raamattu ja muut uskonolliset kirjat olthiin ushein tyhä suomeksi. ¶
Predikantit, jokka saarnathiin herätyskokkouksissa, kuljethiin ympärhiinsä, ja monet Ruijhaan siirtynheet saathiin heiltä arvokasta tietoa Ruijasta. Predikantit muistelthiin, mihiin kannatti matkustaa, missä toiset Tornionlaaksosta siirtynheet asuthiin, ja mistä saatto löytää työtä. ¶
Sauna oon se, minkä ihmiset tunnethaan parhaiten näistä kulttuuriperintheistä. Sillä oon pitkät perintheet suomenkielisissä kulttuureissa. Se oli hyvä tapa pittää ittensä puhthaana, ja samala se oli ihmisten kohtaamispaikka. ¶
Sauna oli Ruijhaan siirtynheille tärkeä paikka. Sielä ihmiset kohatelthiin, muistelthiin uutisia ja puhuthiin ommaa kieltä. ¶
Hän meinasi, ette hän oli löytäny justhiinsa sen oikean uskon. Hän piti suuria herätyskokkouksia ja sai monia ihmisiä myötä herätyksheen. Lestadiolaisuus ulettu Ruijan Yykeänperhään vuona 1851 ja levisi suomenkielisten joukossa niin ko kulovalkea. ¶
Jumalanpalveluksissa saarnathiin sekä suomeksi, saameksi ja ruijaksi, mutta suomenkielelä oli erityinen rooli. Virsikirjat, raamattu ja muut uskonolliset kirjat olthiin ushein tyhä suomeksi. ¶
Predikantit, jokka saarnathiin herätyskokkouksissa, kuljethiin ympärhiinsä, ja monet Ruijhaan siirtynheet saathiin heiltä arvokasta tietoa Ruijasta. Predikantit muistelthiin, mihiin kannatti matkustaa, missä toiset Tornionlaaksosta siirtynheet asuthiin, ja mistä saatto löytää työtä. ¶
Sauna oon se, minkä ihmiset tunnethaan parhaiten näistä kulttuuriperintheistä. Sillä oon pitkät perintheet suomenkielisissä kulttuureissa. Se oli hyvä tapa pittää ittensä puhthaana, ja samala se oli ihmisten kohtaamispaikka. ¶
Sauna oli Ruijhaan siirtynheille tärkeä paikka. Sielä ihmiset kohatelthiin, muistelthiin uutisia ja puhuthiin ommaa kieltä. ¶
Älä kiussaa minnuu ¶
Älä kiussaa minnuu Nyt mulla kans oon oma kieli ¶
Älä kiussaa minnuu Nyt mie kans saatan lukkeet oman kielen ¶
Älä kiussaa minnuu Nyt mie kans saatan kirjoittaat oman kielen ¶
Älä kiussaa minnuu Nyt mie kans saan sannoot piili ja follasörtti ¶
Älä kiussaa minnuu Nyt mie olen oikkee ihminen ¶
Älä kiussaa minnuu Nyt minun syđän oon saanu rauhan ¶
Nyt mulla oon kova ääni ¶
Kiitos ko mie, tavalinen Väkkäräläinen, sain kokkeet tämän. ¶
Aili Eriksen: ”Mie olen 25-vuotias, jokka oon Norjan Lemmijovesta poijes. Niin ko moni muu olen oppinu norjaa kotona. Aikuisena mie olen studeerannu suomee Alattion korkkeekoulussa ja Tromssan yniversiteetissä; vasta silloin opin puhuhaan. Sitte menin vaihthoon Suomheen vuueksi. Nyt mie studeraan Jyväskylässä, jossa tehen jotaki kväänin kielestä. Tämän tehtävän yhteyessä mie aloin tietoisesti puhhuut ja kans kirjoittaat minun kotipaikan kväänin kieltä.” ¶
Hunteerauksii Matarinki-reisusta ja Tornionlaaksosta  ¶
Mie olin kyllä myötä tornionlaaksolaisten flakupäivänä Mataringissa. Pyssin klasista mie näin väylän kiiltävänä auringon nävössä; se muistutti vähän sitä, ko mie matkustan kotthiin päin Eskelisellä ja kotipaikan maisema lähenee sen joven ja lakson kans; paitti, ette vaarat olhaan korkkeimpii ja meilä oon enämen koijumettä. Toisela puolela oli punaissii huonheita, jotka olthiin samannäköissii ko se talo Kainun institutin vieressä, missä mie kävin viimi vuonna. ¶
Näin kyllä paljon vanhoi kaunhiita huonheita ja se loova-arkitektyyri, jokka näkkyy usshein Pohjais-Norjassa ja Pohjais-Suomessa puuttui kohta kokonans maisemasta. Se oli niin ko vanha aika oli vielä paikala näissä huonheissa ja kirkossa. Vasta viimi vuonna mie aloin ymmärtäät kunka helppoo oli ämmin generašuunile jättäät kaikki takkaa sovan jälkhiin, ko melkkhein kaikki totistukset vanhasta aijasta oli poissa. En saattanu olla ajattelematta: olisko Lemmijoki ollu enämen niin ko Matarinki silloin? ¶
Mie ootin kansankorkkeekoulun eessä ennen ko alkkoi tulla ihmissii paikale. Ympäri kuului ko ihmiset puhuthiin meänkieltä ja ruottii matalala äänelä. Sitte Beng Pohjanen tuli yhestä piilistä. Ootethiin vähän aikkaa niin, ette kaikki olthiin kerinheet paikale. Mie katoin ko flaku nostethiin ylös tankhoon, laulethiin Tornionlaakson laulun ja mie kuuntelin puhheita siitä, millaila oon päästy siihen, ette oon olemassa flakupäivä ja paljonko vuotta oon pietty siihen. Aloin hunteerata, ette tulleeko näin olehaan meiläki joskus? Mie olin imppuneerannu siihen, ette kaikki näytti ollevan tasaisesti meän kielelä ja vasta sitte ruottiksi. Ei ollu niin, ette sanothiin enämen yhelä kielelä. Sen jälkhiin mie näin Antti Keksin muistomerkin. Kyllä hänen jälkeläissii löyttyy minun kotipaikastaki ja met tiämä hänestä. ¶
Sitte syöthiin, soitelthiin kanteletta ja menthiin Luppiovaarhaan, missä järjestethiin myysikiprukramin ”Suutelman aika”. Oli interessanttinen minule kuunela myysiikiprukramin meänkielelä, jossa vielä oli ammattiuuppeeralaulajii myötä. Minun ajatuksii sen jäkhiin oli ”ajatelpa, näinki oon maholista tehhä. Kyllä minuriteettikieliki kelppaa korkkheesheen kylttyyrhiin!” Tässäki kaikki oli jaettu tasaisesti molemphiin kielhiin. Se oli juusthiin niin ko net olthiin yhtä hyvä ja piian niinki ko Pänktti sannoi: ”tänä päivänä kaksi kielii suuteleva toisiaan; ruotti ja meänkieli.” ¶
Minun lapsuuessa oon muutamii asioita, jotka suorhaan liittyvät Tornionlaakshoon. Mie olen kohta tasan tienny mistä paikasta minun suku tullee, ette sielä oon vieläki sukulaissii ja ette tornionlaaksolaisten kieli muistuttaa kväänin kieltä. Häättyy sannoot, ette mie tiesin kuitenki aika vähän ennen ko mie matkustin sinne. Lapsena kuulin joitaki laului, minule lujetthiin pari kuvakirjoi ja mie tiesin, ette minun toinen piiplimäinen etunimi oon saatu Tornionlaaksosta. Kuiten mie olin kohta aikuinen ko mie ymmärsin, ette kuvakirjat ja laulut oon meänkielelä. Mie halusin sitte tietenki mennä minun esi-isitten kotipaikkhaan ja opastuut sukulaishiin. Teini-ikäisenä mie freistasin mennä Pajalhaan. Mie huomasin kyllä, ette oli asioita, jotka vaikutethiin tutuilta, mutta samassa mie sain ymmärtäät, ette mie olen norjalainen sielä. Se oli kyllä ennen ko mie olin oppinu puhuhaan kväänin kieltä. Silloin mie päätin oottaa siihen asti ko mie saatoin kieltä ennen ko mie freistaistin taas mennä sinne. ¶
Kotona Lemmijovessa oon se käsitys, ette mennä Tornionlaakshoon oon niin ko tulla kotthiin; ette kieli, kylttyyri, uskonto ja ihmissii oon sammoi. Meilä Tornionlaakso oon tasan ollu inspirašuunin lähtheenä, ko sielä oon tultu yksi askel pitemphään kielen staatuksen ja kylttyyri-työn kans. ¶
Yhtämennoo se oon vähän myyttinen paikka. Kyllä tiethään mistä meijän esi-isät tulthiin; ainaki Porsangissa tiethään sen. Muistelhaan siitä, millaila het pärjäthiin, ette het olthiin kovvii työihmissii ja ette het haluthiin assuut joven lähele. Joskus tulva saattoi kevväilä ottaat puuran ja sitte piethiin rakenttaat sen uuesti ja piian kaivaat tien kans. Sanothaan siis paljon asioita menneisyyestä ja siitä, ette Tornionlaaksossa saattaa olla niin ko kotona, ko kaikki oon niin samanlaissii ko meilä. Kukhaan ei kuiten sano enämen siitä mikä oon justhiin se sama. Lisäksi puhuthaan paljon siitä, mitä kaikkee pusitiivista tehhään, mutta ei juurikhaan siitä, ette sieläki oon vaikeuksii. Lisäksi sanothaan usshein, ette häättyy olla yhtheistyö Tornionlaakson kans. ¶
Mie reagoin vähän siihen ko sanothaan, ette kväänit ja tornionlaaksolaiset oon sama porukka, vaikka oikkheesti ei tiethä yksityiskohtii siitä, mitä tapahtuu Tornionlaaksossa. Jos kokkee, ette met olema yks ryhmä, eikö sitte pitäis tiettäät tahi selvittäät tämmössii asioita? Oonko kväänit ja tornionlaaksolaiset niin ko peret, jokka ei piä paljon kontakti toinen toisen kans tahi niin ko krannit, jotka asuthaan eri puolela aittaa? Kokkevatko tornionlaaksolaisetki, ette met kuuluma samhaan joukkhoon? ¶
Miksi meänkieli oon paremassa situašuunissa ko kväänin kieli; oonko siinä muitaki syitä ko kväänitten staatus Norjassa? Oonko niin, ette Tornionlaaksossa tyhä tehhään asioita ko taas Norjassa met ootama, ette tullee rahhaa? Mie ymmärrän kuitenki sen miksi otethaan niin paljon iteoita ja inspirašuunii Tornionlaaksosta. Oli kyllä kummalista mennä Kipparifestivalhiin Matarinki-reisun jälkhiin ja nähhä kunka paljon inspirašuunii saahaan vieläki sieltä. Mainithiin jopa Luppiovaaran, missä mie justhiin olin ollu ja puhunu ihmisten kans, jotka saatethaan olla minun kaukaissii sukulaissii. Piian jännitti vähän mennä Matarinkhiin ko oon 222 vuotta sitte, ette minun esi-isä lähti Ruijhaan, enkä tienny välittääkö kukhaan sielä ennää vanhoista sukulaisuussuhtheista. ¶
Sen häättyy sannoot, ette kaikki olthiin ystävälissii minule ja oli soma olla sielä. Reisun jälkhiin minula oon kuiten enämen kysymyksii ko vastauksii. Oonko kväänin ja Tornionlaakson kylttyyri ennää sama tahi luulhaanko tyhä niin? Mikä tekkee sen, ette oon sammoi asioita ja ette jotkut asiat saatethaan olla eri? ¶
Mie ymmärrän kyllä, ette kaksi päivvää oon liian lyhyt aika, jos oon halu opastuut meänkielheen ja Tornionlaakshoon ja piian kans saa’a vastauksii kysymykshiin. Sitte ei ole muuta ko mennä sinne, olla myötä ja oppiit. ¶
Laulu Erkheikistä/Vise fra Erkheikki ¶
Hyvän illan sanon sulle kultani armas ¶
ko tulen taas sua tervettimhään ¶
:/: Sinisiä silmiä kasvoita kaunhiita ¶
mun teki mieleni kattelemhaan:/: ¶
Vaikka mie jo vaeltasin ympäri maata ¶
asusin jo jäämeren takana ¶
:/:Kuvasi oon kätkety syðämeni alle ¶
toivoni ei piðä la   kata:/: ¶
Ja tuopi pienele Ullelele ¶
Yhðet sukat pitkevarsiset ¶
Ja kahðeksen markan hintaset ¶
Älä itkelele, pappa tullelelee ¶
Tuopi tossut pikkusele Ullelele ¶
Pikipohjaset, paksusaumaset ¶
Ja kahðeksen markan hintaset ¶
Suutarivaimon kehtolaulu ¶
Kekkä tet oletta tet pienet pojat ¶
ko mie en tunne teitä? ¶
Piuvali pauvali piuvali pauvali ¶
ko mie en tunne teitä? ¶
Toinen teistä taitaa olla ¶
se kunnon Miinan poika? ¶
Piuvali pauvali piuvali pauvali ¶
se kunnon Miinan poika? ¶
Olettako tulheet, olettako tulheet ¶
kenkiänne hakemahaan? ¶
Piuvali, pauvali, piuvali, pauvali ¶
kenkiänne hakemahaan? ¶
Suutari oon menny koko viikoksi ¶
kyläle neulomahaan. ¶
Piuvali, pauvali, piuvali, pauvali ¶
kyläle neulomahaan. ¶
Tulkkaa sitte ensi viikola ¶
kenkkiänne hakemahaan ¶
Piuvali, pauvali, piuvali, pauvali ¶
kenkkiänne hakemahaan ¶
ja Miinale tervheisiä. ¶
Piuvali, pauvali, piuvali, pauvali ¶
ja Miinale tervheisiä. ¶
Älkkää kaatakkaa piimäpyttyä ¶
porstuussa mennessänne. ¶
Piuvali, pauvali, piuvali, pauvali ¶
Minun ensi kehtolaulu ¶
Ensi laulu minkä kuulla sain, ¶
Oli mamman kehtolaulu. ¶
Sanat pehmeiset meni syðämheen, ¶
Ja itku siiheen loppui. ¶
Net lullathiin minun pehmeesti, ¶
Niin rauhalisesti unheen. ¶
Tien sievän mulle näytethiin ¶
Sinne meiðän pienheen talhoon. ¶
Tie muistuu mulle vielä nyt ¶
Ko silmät kiini panen. ¶
Siinä enkeli seissoo naurain ¶
Niin kaunihiisti mulle. ¶
Ko väsynheenä illalla ¶
Panen maata rauhalisesti, ¶
Kuuluu kuiskaus mamman hauðasta; ¶
Minun ensi kehtolaulu. ¶
Se laulu Jeesuksesta oon, ¶
vapattaajasta meiðän. ¶
Mamma laulaa nyt, mie tieðän sen, ¶
taivhaisen kuoron kansa. ¶
Jos voisin laulaat ko lintu voi ¶
Jos voisin laulaat ko lintu voi ¶
jos sois mun ääni ko leivon soi ¶
:/: niin kotirannoile laulaisin ¶
ja murheet mielestä poistaisin:/: ¶
Jos voisin lenttäät ko lintunen ¶
ja matkustella halk’ ilmojen ¶
:/: niin kotihiini mie lentäisin ¶
ja sinne huoleni heittäisin:/: ¶
Mutt’ en voi laulaat ko lintu voi ¶
ei soi mun ääni ko leivon soi ¶
:/: en voi mie lenttäät halk’ ilmojen ¶
en päästä kotini rannoileen:/: ¶
Kuule, kuule ¶
Kuule, kuule, ¶
ko mie kuiskaan sulle. ¶
:/:Annatko sie syðämesi ¶
ikiomaks mulle?:/: ¶
Kyllä, kyllä, ¶
kyllä toimheen tulhaan. ¶
:/:Sie jo talvet tukkitöissä ¶
mie jo rukkia rullaan:/: ¶
Piippu, piippu, ¶
kukkaro ja piippu. ¶
:/: Vanhaan pojan tavaroita ¶
kukkaro ja piippu.:/: ¶
Kiulu, kiulu, ¶
ämpäri ja kiulu. ¶
:/: Vanhaan piijan tavaroita ¶
ämpäri ja kiulu. ¶
Kiikkuu, kiikkuu, ¶
killinpoika kiikkuu. ¶
:/:Vanhaan piijan olkapäilä ¶
killinpoika kiikkuu. ¶
Torniolaakson laulu ¶
Oi terve kaunis Tornionmaa, ¶
sie seutu armainen! ¶
:/: Ken täälä ellää koðin saa ¶
ja onnen ainaisen.:/: ¶
Oon meilä artheet runsahat; ¶
suot suuret, mettämaat, ¶
:/: vuolaitten väyläin rantamat ¶
ja vaarat malmikhaat.:/: ¶
Suloinen meile aina oon ¶
tää seutu pohjainen, ¶
:/: loistossa kesäauringon ¶
ja revontulien.:/: ¶
Isäimme joukko viljeli ¶
niitymme, peltomme, ¶
:/: ja kylät, kirkot rakensi ¶
omaisuuðeksemme.:/: ¶
Ken lukkee heiðän vaivojaan, ¶
oi, Herra iäinen? ¶
:/: Sie auta meitä vaalimhaan ¶
aarteita isien.:/: ¶
Suo meile täälä elläissä ¶
sun siunauksesi ¶
:/: ja täältä kerran lähteissä ¶
autuutes luonasi.:/: ¶
Maa oon niin kaunis ¶
Maa oon niin kaunis, ¶
kirkas Luojan taivas, ¶
ihana oon sielujen toiviotie. ¶
Mailman kautta ¶
kuljema laulain, ¶
taivasta kohthaan matka vie. ¶
Rienttäävä aika, ¶
vierähtäävät vuoðet, ¶
miespolvet vajothaan unholhaan. ¶
Kirkhaana aina ¶
sielujen laulun ¶
taivhainen sointu säilyy vaan. ¶
Enkelit ensin ¶
paimenile lauloi, ¶
sielusta sieluhun kaiku soi: ¶
Kunnia Herran, ¶
maassa nyt rauha, ¶
ko Jeesus meile armon tuoi. ¶
Jouluyö, Juhlayö ¶
Jouluyö! Juhlayö! ¶
Päättyny kaikki oon työ, ¶
Kaks vain valvhel' oon puolisoa, ¶
Lapsen herttasen nukkuessa, ¶
:/:Soimikätkyessään:/: ¶
Jouluyö! Juhlayö! ¶
Paimenila yksin työ, ¶
Enkeli taivhaasta ilmotti heil': ¶
:/:Kristus syntyny oon!:/: ¶
Jouluyö! Juhlayö! ¶
Täytetty nyt oon työ. ¶
Olkhoon kunnia Jumalale! ¶
Maassa rauha kans ihmisile ¶
:/:Olkhoon suosio suur'!:/: ¶
Mun syðän sielä kulkkee ¶
Mun syðän sielä kulkkee ¶
Jeesuksen tallissa. ¶
mun mieli sielä ollee ¶
niin ko olis kotona. ¶
Se oon mun sielun paikka, ¶
mun uskon toivomus. ¶
Ikuisesti se muistuu ¶
siunattu jouluyö. ¶
Se pieni pimmee talli ¶
syðämele rakas oon. ¶
Siin’ joka päivä opin ¶
pilkkaamista jättämhään. ¶
Siit’ kiitoksela löyðän ¶
mun sielun pesäsen; ¶
mun pyhästä tallisesta, ¶
Jeesuksen soimesta. ¶
Mie levittäisin kukkii ¶
sinun soimen ympäri. ¶
Sun eðestä mie elän, ¶
ja mie kuolen sinule. ¶
Mun sielu sieltä löyttää ¶
oikkeen iloaikansa; ¶
sun syntymisen aika, ¶
siunattu jouluyö. ¶
Rassaa kannan ¶
:/:Rassaa kannan, rassaa kannan ¶
Turkin poovessa:/: ¶
/:Enkä tiiä kelle annan:/: ¶
Rassaa kannan, rassaa kannan ¶
Turkin poovessa. ¶
Laiska trenki ¶
Ko sattui kerran laiska trenki ¶
Hiljan ylös kähmiipi ¶
Hakkee sukkaa saapastansa ¶
Löyttää yhren paikastansa ¶
Illala paiskannu ¶
Sieltä hän märkänä löyttää net nyt. ¶
NORSK BOKMÅL  ¶
KODE ¶
Oversatt tekst ¶
Poika joka meni Pohjaistuulen tykö ja vaati jauhot takaisin ¶
Olipa kerran vanhaa ämmä jolla oli yksi poika. Ämmä oli köyhä ja löyhä. Niinpä hänen poika aikoi mennä aitthaan ja nouttaat jauhoi puurhoon, jonka het aijothiin laittaat keskipäiväksi. ¶
Mutta ko hän astui ulos aitan trapule, tuli Pohjaistuuli tuiskun laila, otti häneltä jauhot ja katos suorhaan ilmhaan niitten kans. ¶
Poika meni taas aitthaan noutamhaan lissää jauhoi, mutta ko hän astui ulos aitan trapule, tuli Pohjaistuuli taas tuiskun laila ja otti häneltä jauhot, ¶
ja näin se kävi kolmanenki kerran. Silloin poika suuttui. Hänestä se oli huono ko Pohjaistuuli teki heile näin. Niinpä hän päätti mennä Pohjaistuulen tykö ja pyyttäät jauhot takaisin. ¶
Poika lähti, mutta matka oli pitkä, ja hän käveli ja hän käveli. ¶
Viimen hän tuli Pohjaistuulen tykö. ¶
«Päivää,» sanoi poika, «ja kiitos viimisestä.» ¶
«Päivää vain,» sanoi Pohjaistuuli krouvila äänelä. «Ja sitä sammaa sinule. Mitä sie halluut?» sanoi hän. ¶
«Noo,» sanoi poika, «mie pyytäisin, ette saattaisitko olla niin siivo ja anttaat minule takaisin net jauhot mikkä otit minulta aitan trapula. Meilä oon niin vaanasti ruokkaa, ja ko sie otat sen vähäisenki mitä meilä oon, niin met kuolema nälkhään.» «Ei minula mithään jauhoi ole,» sanoi Pohjaistuuli, «mutta ko sie niin kaunhiisti pyyđät, saat minulta tuukin. Se hankkii sinule kaiken mitä ikinä toivotki ko tyhä sanot: «Tuuki, levitä ittesti ja täkkää pöyđäle kaikenlaissii tyyrhiitä ruokkii!» ¶
Siihen poika oli tytyväinen. Mutta ko matka oli niin pitkä ette hän ei keriny kothiin sinä päivänä, meni hän kestikievarin isänän tykö yöttymhään. ¶
Ko het jokka olthiin sielä, aijothiin syöđä iltaruokkaa, pani hän tuukin pöyđäle ja sanoi: «Tuuki, levitä ittesti ja täkkää pöyđäle kaikenlaissii tyyrhiitä ruokkii!» ¶
Ja varsin ko hän oli sanonu sen, niin tuuki teki niin ko hän oli käskeny. Kaikki tykäthiin ette se oli hirmu hyvä, mutta yksikhään ei tykäny siitä niin paljon ko kestikievarin isänän ämmä. Sellaisella pöyđälä olis helppoo paistaat ja keittäät, tuukata ja täkätä, nouttaat ja esiletällätä, hunteeras hän. ¶
Hiljemin yölä ko kaikki nukuthiin, ämmä otti tuukin ja vaihetti sen toisheen tuukhiin, mikä oli justhiin samhaan näkhöön ko se tuuki, minkä poika oli saanu Pohjaistuulelta. Mutta tämä tuuki ei saattanu eđes yhđeläkhään kauralepsula täkätä. ¶
Ko poika heräs, otti hän tuukin ja lähti. Samana päivänä hän tuli kothiin mamman tykö. ¶
«Nyt olen käväissy Pohjaistuulen tykönä», sanoi hän. «Se mies oli kyllä hööli. Hän antoi minule tämän tuukin, ja ko mie tyhä sanon sille: «Tuuki, levitä ittesti ja täkkää pöyđäle kaikenlaissii tyyrhiitä ruokkii!» niin mie saan kaiken mitä toivon.» ¶
«En mie sitä kyllä usko ennen ko saan nähđä sen,» sanoi muori. Poika rukatti ja nouti pöyđän, pani tuukin sen pääle ja sanoi: «Tuuki, levitä ittesti ja täkkää pöyđäle kaikenlaissii tyyrhiitä ruokkii!» Mutta tuuki ei täkäny pöyđäle eđes yhtä laatteeleivänpalaista. ¶
«Ei se ole muuta neuvoo ko mennä taas Pohjaistuulen tykö,» sanoi poika ja lähti matkale. ¶
 sa gutten. ¶
Pitkän aijan päästä hän tuli sinne missä Pohjaistuuli asui. «Ilttaa,» sanoi poika. «Ilttaa,» sanoi Pohjaistuuli. «Mie tahđon jotaki niitten jauhoin eđestä, mikkä otit minulta,» sanoi poika; «koska se tuuki minkä sain ei paljonkhaan auttanu.» ¶
«Ei minula mithään jauhoi ole,» sanoi Pohjaistuuli, «mutta tässä oon sinule pukki joka laittaa kultarahhoi ko tyhä sanot, laita rahhoi!» Sitä poijala ei ollu mithään vasthaan. Hän otti pukin ja lähti kothiin käsin. Mutta ko matka oli niin pitkä ette hän ei keriny kothiin samana päivänä, meni hän taas kestikievarin isänän tykö. ¶
Ennen ko hän tilas mithään, hän freistas pukkii, koska hän halus tiettäät, oliko se tosi, mitä Pohjaistuuli oli sanonu. Ja se oli tosi. Ko isäntä näki tämän, hän tykkäs ette se oli fiini pukki. ¶
Ja varsin ko poika oli nukattannu, otti isäntä pukin ja pani sen sijhaan toisen pukin, mikä ei saattanu tehđä kultarahhoi. ¶
Aamula poika jatkoi matkaa, ja ko hän tuli kothiin mamman tykö, hän sanoi: «Pohjaistuuli oon kuitenki siivo mies. Nyt hän antoi minule pukin joka saattaa laittaat kultarahhoi ko mie tyhä sanon, laita rahhoi!» ¶
«Sie puhut tyyhii. En usko ennen ko näjen sen,» sanoi muori. ¶
«Pukki, laita rahhoi!» sanoi poika. Mutta ei se ollu justhiin rahhaa mitä pukki laittoi! ¶
Niinpä poika lähti taas Pohjaistuulen tykö sanomhaan ette pukki ei kelppaa mihinkhään ja ette hän tahtoi jotaki jauhoin eđestä. ¶
«Noo, nyt minula ei ole muuta sinule anttaat,» sanoi Pohjaistuuli, «ko sen vanhaan kepin mikä seissoo sielä loukossa; mutta se oon sellainen, ette ko sanot: «Keppi, lyö pääle!», niin se lyöpi siihen saakka ko sanot: «Keppi, heitä pois!» ¶
Poika kiitti kepin eđestä ja lähti matkale. Ko matka oli niin pitkä, poika meni tänäki iltana kestikievarin isänän tykö. Mutta nyt hän ymmärsi kuinka se oli käyny tuukin ja pukin kans. ¶
Hän meni varsin penkile makkoilemhaan ja teki niin ko makka nukkui. Isäntä hoksas ette keppii kans saattais käyttäät johonki. Ko hän kuuli ette poika kuorsas ja nukkui, nouti hän toisen kepin joka muistutti pojan keppii ja aikoi vaihettaat sen pojan kepphiin. Mutta justhiin ko isäntä aikoi ottaat kepin, huusi poika: «Keppi, lyö pääle.» ¶
Ja keppi alkoi lyömhään ja pieksämhään isänttää niin ette tämä hyppi sekä pöyttiin ja penkkiin yli. Hän huusi ja kiljui. «Voi, ole niin siivo! Voi, ole niin siivo! Käske kepin lopettamhaan, muutoin se pieksää minun kuolihaaksi. Sie saat takaisin sekä tuukin ja pukin!» Ko poika tykkäs ette kestikievarin isänttää oli pieksetty nokko, hän sanoi: «Keppi, heitä pois!» ja keppi heitti lyömästä. ¶
Niinpä poika otti tuukin ja pisti sen plakkarhiin. Hän otti kepin kätheen, sitoi nauhan pukin sarviin ympäri ja meni kothiin tavaroitten kans. ¶
Nyt hän oli viimen saanu takaisin jauhoin eđestä! ¶
Kunka se mennee? Hyvvää päivää! Hyvvää aamuu! Hyvvää aamuu, tyttäret! Kunka se mennee? No mooraa! Hyvinkö sulla mennee? Hyvvää ilttaa! Näjettelemä! Hyvästi ja tervettulemaa minun tykö illala! Näjemä illala. Piđä hyvvää! ¶
Liisa halluu juođa kaffii ja syöđä kakon. Hän ottaa spesiaalikaffii ja sukulaatikakon. ¶
Leena halluu juođa pryyssii ja syöđä kakon. Mikko halluu juođa teetä ja syöđä vaffelin. Hän ottaa vaffelin pääle marmelaattii. Anni halluu juođa kaffii. Hän ei halluu syöđä mithään. Maija juopi teetä maiđon ja sokkerin kans. ¶
Kaffi maksaa 20 kruunuu. ¶
Pryysi maksaa 25 kruunuu. Sukulaatikakko maksaa 42 kruunuu. Tee maksaa 18 kruunuu. Vaffeli maksaa 32 kruunuu. Spesiaalikaffi maksaa 30 kruunuu. ¶
Leena istuu klasin vieressä. ¶
Nuori tytär seissoo tiskin takana. Mikko juopi kaffii isossa kafeassa. Matti  istuu universiteetin kentälä. Anna syöpi vaffelii pienessä kafeassa. Maija lukkee kirjaa biblioteekissa. Liisa seissoo tiskin eđessä. ¶
Tunnetko sie Mikon? Se studeeraa histooriaa. ¶
Tunnetko sie Leenan? Se studeeraa kainun kieltä ja kulttuurii. Tunnetko sie Liisan? Se studeeraa matematikkii. Tunnetko sie Matin? Se kans studeeraa matematikkii. Tunnetko sie Maijan? Se studeeraa engelskaa. Tunnetko sie Pekan? Se studeraa franskaa. Tunnetko sie Ollin? Se studeeraa tyskää. ¶
Kaffi ja vaffeli maksaa 40 kruunuu. Kilo sokkerii maksaa 18 kruunuu 60 äyrii Pakka kaffii maksaa 38 kruunuu. Litteri maittoo maksaa 16 kruunuu Daattamasiini maksaa 3280 kruunuu Vanhaa piili maksaa 8700 kruunuu Käsifuuni maksaa 2499 kruunuu Laukku maksaa 1250 kr. Kello maksaa 499 kruunuu. Alfin kirja maksaa 327 kruunuu. ¶
Koska sie saatat tulla Leenan tykö huomena? Matti saattaa tulla kello viisi. Anni saattaa tulla puoli kahđeksen. Maija saattaa tulla kvartin yli seittemen. Mikko saattaa tulla puoli kymmenen. ¶
Mitä kello oon? Kello oon kvartin vaila seittemen. Kello oon heti kymmenen. Kello oon kaksikymmentä minuttii yli yhđeksen. Kello oon kvartin yli kaksitoista. Kello oon yksitoista. Kello oon kvartin vaila nelje. Kello oon seittemen illala. ¶
Viikonpäivät. Maanantaina Matti mennee universiteetthiin. Tiistaina Matti lukkee Alfin kirjaa Keskiviikkona Matti studeeraa koko päivän. Tuorestaina Matti käypi Tromssan keskipaikassa. Perjantaina Matti  mennee điskhoon. Lauvantaina Matti mennee kafehaan. Sunnuntaina Matti halluu mennä kinhoon. ¶
A) Maijan Liisa assuu nyt Tromssassa. Hänen huonet oon Isolakađulla Tromssan keskipaikassa. Liisa kävelee universiteetthiin, jos oon kaunis ilma. Jos oon paha ilma, hän mennee pyssilä. B) Mikko assuu likelä universiteettii. Hän kävelee joka päivä universiteetthiin. Hän istuu ushein universiteetin pikku kafeassa ja juopi kaffii ja syöpi vaffelii. Mikko studeeraa histooriaa. C) Olli mennee joka päivä pyssilä universiteetthiin. Hän assuu kaukana universiteetista.  Hän herrää kello seittemen, syöpi ja sitte hän lähtee universiteetthiin. Hän häyttyy istuut puoli tiimaa pyssissä. Hän oon universiteetissa kello puoli yhđeksen. ¶
Tääpänä Jussi mennee tunturhiin. Hän pannee laukkhuun leippää ja kaffii. Sitte hän noussee ylös vaaran rinnettä. Hän kattelee maisemaa ympärillä. Jussi  näkkee syvän vankan, ja sen pohjala oon iso joki. Joki tullee alas vankkaa, ja se laskee vuonhoon. Vuonon rannassa oon yksi iso huonet. Huonheessa oon kuusi klassii ja kaksi ovvee.  Huonheen takana oon pieni outa. Huonheen eđessä oon siljo. Siljola seissoo kaksi piilii. Toisessa piilissä istuu yksi mies ja vaimo. Jussi näkkee ette vaimo  heiluttaa kättä ja ette mies  starttaa piilin. Piili ajjaa heti pois siljolta asfattitiele. Rannassa oon kolme venettä. Yhđessä venheessä istuu nuori poika. Hän kans starttaa venheen, ja ajjaa venheelä ylös jokkee. ¶
Halloo, tämä oon Liisa. Halluisitko sie lähteet minun kans kinhoon? Koska sie meinaat mennä? Mie ajattelin tääpänä illala. Maailmanteatterissa mennee yksi oikhein hyvä uusi ruottalainen filmi. Mihin aikhaan se mennee? Kello kuusi. Kello kuusi tänä iltana ei sovi mulle. Mulla oon silloin karatee. Muistatko sie ette mie käyn karateklubissa? Mutta tuorestaina kello kuusi soppii hyvin. Sovima sitte ette met menemä huomena. Kohtaama Maailmanteatterin eđessä kymmenen vaile kuusi. Soma. Näjettelemä sitte. ¶
Halloo Matti, oletko sie kotona tääpänä? Mie olen vielä tiiman verran kotona, mutta sitte mie häyđyn lähteet universiteethiin. Mulla alkkaa matematikin tiima kello yksitoista. Muistatko ette sie lupasit minula yhđen kirjan? Sen Nesbøn uuđen kirjan. Mie saatan ottaat sen myötä ko tulen universteethiin. Mistä sie rinkkaat? Mie olen pyssissä. Tulen heti universiteetin etheen. Mutta minula oon tiima kello kymmenen ja mie olen valmis vasta kello kaksitoista. Sitte mie häyđyn vielä käyđä minun opettaajan konttuurissa. Met puhuma minun semesterityöstä. Mutta oletko sie universiteetissa vielä kello yksi? Minun tiima loppuu kello yksi. Saatamako mennä sitte kafehaan? Hyvä, met näjettelemä pikku kafeassa kello yksi! ¶
Halloo Liisa, tämä oon Anni. Voi kunka soma. Mistä sie rinkkaat? Mie olen nyt kotona Päärlyvookissa. Mie työtelen kalafapriikissa. Mutta mie meinaan tulla Tromsshaan ensi viikola. Oletko sie kotona? Mie matkustan Alattihoon perjantaina ja tulen takaisin tiistaina. Minä päivänä sie meinaat tulla? Mie meinaan tulla tuorestaina. Mulla oon vapaapäivä perjantaina. Olis soma kohđata. Missä sie meinaat assuut? Jos sie halluut niin saatat tulla ja assuut minun tykönä. Minun nepu assuu Tromssassa, mutta hän assuu Kvaløyalla. Sinne oon kohta pitkä matka Tromssan keskipaikasta. Jos sulle passaa, niin saatan tulla sinun tykö. Se olis kyllä soma. Saama praatata kunnola. Mihin aikhaan sie tulet? Minun flyyi tullee Tromsshaan kello kaksitoista. Mie tulen sinnuu vasthaan lentämäkentäle. Sitte met saatama ottaat pyssin sieltä Tromssan keskipaikkhaan. Näjettelemä sitte! Näjettelemä! ¶
Hannu ja Maija kohđathaan Tromssan lentämäkentälä. Hyvvää päivää, Maija. Mistä sie tulet? Hyvvää päivää. Mie tulen Alattiosta. Mistä sie tulet? Mie tulen Uslusta. Mie lennän heti Vesisaarheen. Mie asun sielä nyt. Asutko sie nyt Tromssassa? En, miehän asun Alattiossa. Mie lähđen illala takaisin Alattihoon. Mie kävin tyhä sikhuusissa. Minun flyyi lähtee heti. Mie häyđyn mennä. Se oli soma kohđata! Ja minun pyssi lähtee kans aivan heti. Näjettelemä! Näjettelemä! ¶
Stiina ja Kaisa kohđathaan Lemmijovessa Coopissa. Oletko sie Pekan Kaisa? Muistatko sie minnuu? Met olima samassa koulussa Alattiossa. Muistan mie sinun. Missä sie nyt asut? Mie asun Tromssassa. Asutko sie täälä Lemmijovessa? En asu. Mie asun Pyssyjovessa. Muistatko ette mie kohtasin sen Jussan Heikin sielä Alattiossa. Met asuima ensin Alattiossa, mutta nyt met asuma Pyssyjovessa. Heikki oon Pyssyjovesta pois. Muistanhan mie Heikin. No oonko teilä kläppii? Meiđän kläpit oon jo isot. Meiđän tytär assuu Tromssassa ja studeeraa universiteetissa. Ja meiđän poika työtelee Uslussa. Mullaki oon kaksi kläppii, kaksi tytärtä. Toinen assuu täälä Lemmijovessa ja toinen oon Tromssassa ja studeeraa jatkokoulussa. Mitä sinun tytär tekkee täälä? Hän oon sairhaanhoittaaja. Hän työtelee tervheyssentterissä. Tuossa oonki hänen piili. Hyvästi, mie häyđyn nyt mennä! Oli soma kohđata. Mie häyđyn kans mennä, ko minun pyssi lähtee heti Pyssyjokheen. Mutta rinkkaa mulle ko tulet ensi kerran! ¶
Hanna ja Kreeta kaupathaan vaattheita Tromssassa. Het oon kaupassa ja pröövilomassa ja hunteerathaan, mitä het haluthaan ostaat. Hanna: Tämä oon sievä plyysi. Mie tykkään just tästä vaaleen keltaisesta färistä. Mutta passaako se mulle? Mie en ushein käytä keltaista färrii, ko se ei oikhein passaa mulle. Mie luulen ette tuo vihrinen plyysi oon kuitenki parempi. Se oon kyllä vähän tyyris, mutta mie ostan sen. Se ei ole sikkari koska mie taas saatan kaupata Tromssassa, ja Kirkkoniemestä mie en löyđä oikhein mithään. ¶
Mie en tarvitte mithään uutta vaatetta. Mutta ko nämät housut oon niin fiinit. Net oon oikhein sievät minun päälä. Ja musta oon hyvä färi. Mutta mie saatan vielä pröövätä nuoita pruunii houssui. Net oon kans fiinit. Kummat housut oon paremat? Musta färi passaa kyllä hyvin tämän punaisen plyysin kans, mikä mulla oon päälä, mutta nuot pruunit saatethaan olla paremat sen minun uuđen vihrisen anorakin kans. Kummat mie nyt otan? Pruunit housut maksethaan kuusisattaa kruunuu, mutta nämät mustat vain neljesattaa. Mie ostan nämät mustat housut, ko nuot pruunit oon niin tyyrhiit. ¶
Mie tarvitten vielä hamheen tahi housut. Tuo sininen hamet mikä henkkaa tuossa, oon melkhein sievä. Mikä koko se oon? Se oon XL-koko. Mie luulen ette se oon liian iso. Punainen hamet oon S-kokkoo, ja mie luulen ette se oon liian pieni. Eikö täälä ole yhtäkhään hametta mikä oon mulle passeli? Se häyttyy olla M-kokkoo tai L-kokkoo. Tuossa oon oikkee koko. Mutta mie en tykkää tästä oransista färistä. Mutta siinä vieressä oon hyvät siniset housut. Net ei ole liian isot eikä pienet. Ja sininen oon hyvä färi. Mie saatan ostaat nämät. Se oon parempi ostaat housut, siksi ko mie en käytä niin ushein hamheita. Liisa seissoo tiskin eđessä. ¶
Tässä oon minun ämmi Maija ja tässä oon hänen sisar Kaisa. Minun ämmilä oli mustat hykset, mutta Kaisa-tätilä oli vaaleet hykset. Tässä kuvassa het oon vielä kläpit. Het käythiin Tromssassa, ja sielä het käythiin fotograaffila muorin ja faarin kans. Kuvassa Maijan ja Kaisan muorila eli minun ämmilä oon kaunis hamet päälä ja hänelä oon kiharat hykset. Mie muistan, ette ämmilä oli oikhein paksut vaaleet hykset. Tyttäriitten faarila eli minun äijilä oon kuvassa mustat hykset, musta parta ja prillat. Mie muistan hänen, ko hän oli jo vanhaa ja hänen hykset olthiin jo kokonhansa harmaajat, mutta hänelä oli hyvin siniset silmät. ¶
Ketä Maija ja Kaisa oon? Missä Maija ja Kaisa käythiin fotograaffila? Muistele, minkä näköinen Kreetan ämmi oli? Kenelä oli prillat? Minkälaiset hykset Kreetan faarila oli ko hän oli nuori? ¶
Tämä oon kans vanhaa kuva. Tässä kuvassa minun isovanhiimet istuthaan soffala, ja kaikki heiđän lapset eli minun muori ja hänen sisaret ja veljet seisothaan heiđän ympäri. Heitä oli kahđeksan sisarusta. Äiji täytti 70-vuotta ko tämän kuvan otethiin. Minun ämmi oon tässä kuvassa kans jo vanhaa, mutta kuitenki vielä melkhein nuoren näköinen. Hän oli oikhein kaunis vaimo, jolla oli pruunit hykset ja suuret pruunit silmät. Hänelä oli suora nenä ja pienet korvat. Sanothaan, ette minun muori ja minun sisar oon minun ämmin näköiset. Mutta mie olen taas saman näköinen ko minun faari. ¶
Mieki olen enämen minun faarin ja äijin näköinen. Tässä kuvassa oon minun äiji nuorena.  Hän oli merimies, ja tämän kuvan oon otettu, ko hän kävi Amerikassa. Hänen laivan nimi oli ‘Svanen’ eli kainuksi ‘joukhainen’. Se oli suuri laiva, ja yli kolmekymmentä ihmistä työteli siinä. Svanen kulki Ruijasta Amerikkhaan ja se kävi New Yorkissa vuona 1967. Tämän kuvan otethiin New Yorkin haminassa. Sie näjet siinä kans hänen kaverin, jonka nimi oli Nils, jos mie muistan oikhein. Minun äiji oli oikhein kommee nuorena, ja hän oli tosi vahva. Näjetkö, kunka paksu kaula hänelä oon? Ja kunka paksut käsivarret ja jalat? Hän nosteli painoi laivala, ja siihen aikhaan se oli kans paljon raskasta hommaa mitä merimiehet tehthiin laivoissa. Mie olen oikhein ylppee minun äijistä. Hän oli hauska mies ja tiesi paljon kaikenlaista, koska hän oli reisanu niin paljon. ¶
Tässä kuvassa sie näjet minun faarin. Tässä kuvan alla lukkee vuona 1983. Silloin faari oli vielä aivan nuori poika, tyhä 17-vuotta vanhaa ja kävi jatkokouluu Kirkkoniemessä. Pykejästä Kirkkoniemheen oon yli 100 kilomeetterii, ja sillä minun faari häytyi mennä pyssilä joka maanantai koulhuun ja assuut koko viikon Kirkkoniemessä. Lauvantaina hän saattoi tulla taas kothiin. Vesisaaressa oli kans jatkokoulu, mutta koska faarin täti asui Kirkkoniemessä, niin minun faari saattoi assuut tätin tykönä, ja siksi hän meni Kirkkoniemheen. Tästä kuvasta näkkyy, ette ko faari oli nuori, niin hän oli aika laiha poika, ja hänelä oli vaaleet pitkät kiharat hykset. En usko, ette hän oli kovin vahva, ko hänelä oli noin laiha kroppi. Hän tykkäs musikista, ja pelas kitarii. ¶
Kreeta oon käskeny Leenan syömhään hänen tykö. Kreeta ei ole seppä laittamhaan ruokkaa ja sillä hän aikkoo serveerata tacoo. Tacostahan kaikki kuitenki tykäthään. Kreeta aukaissee jääkaapin ja kattoo mitä hänelä oon kotona. Jääkaapissa oon yksi iso akurkka ja yksi iso punainen paprika, mutta muutoin se oon melkhein tyyhä. Sillä hän häyttyy ostaat kaupasta puoli killoo tommaattii yhđen ison keltaisen paprikan kaksi löökkii kaksi poksii tacokrakkuu yksi poksi päälyspiimää. ¶
Mari muistelee millälaila vanhaanaikhaista lihavellii keitethiin. ¶
Laita kryynit ensin vetheen yöksi, sitte keitä niitä tiiman. Liota kans kuivanlihhaa veđessä. Leikkaa lamphaanpaistin palaisiksi, lissää lihat vellhiin ko kryynit oon kiehunheet tiiman. Leikkaa puteetit, koleraapikset, kylrötterit, sellerit ja löökit vellhiin. Lissää vettä jos tarvittee. Laita höystöksi suolaa, pippurii ja löyrpärlehtii. Kruksaa mitä Marin lihavellissä oon! ¶
Mikon muori täyttää 50 vuotta. Hän oon kuttunu koko suvun kylhään ja keittäny vierhaile lihavellii. Päälysruvaksi hän oon paistanu suuren plööttikakon ja keittäny kaffii. Nyt sukulaiset oon syönheet vellin ja het istuthaan tuvassa ja ođotethaan kaffii ja kakkoo. Mikon ämmi oon melkhein vanhaa ja hänelä oon huono sölkä. Sillä hän tykkää istuut korkkeela ja kovala toolila. Ämmi istuu toolila pöyđän vieressä. Mikon äiji tykkää istuut pehmeelä soffala oven vieressä. Äijin vieressä soffala istuu Mikon eno Pekka. Mikon muorin tuvassa oon toinenki soffa. Tämä soffa oon tuvassa klasin alla. Siinä istuthaan Matti, hänen täti ja nepu. Täđin nimi oon Liisa, ja hän istuu Matin oikkeela puolela. Vasemalla puolela Matista istuu Matin nepu Jussa. Mikon faari istuu nojatoolissa ja puhuskellee ämmin kans. Nojatooli oon kirjahyllyn vieressä likelä pöyttää. Matin sisar seissoo ovela ja hänelä oon kaffikattila käđessä. Muori tullee sisäle plöötikakon kans. Heti kaikki istuthaan pöythään ja juođhaan kaffii ja syöđhään plöötikakkoo. ¶
Kreetan kranni Merethe oon studeerannu Tromssan universiteetissa ja hän oon nyt valmis opettaaja. Hän pittää juhlat ja oon käskeny vierhaaksi perettä ja sukkuu ja joitaki krannii ja kaveriita. Hän serveeraa vierhaile rääkkii, valkkeeta leippää ja majoneessii. Pöyđälä oon kans sitruunanpalassii. Juomaksi oon viinii ja vettä. Päälysruvaksi oon kaffii ja sukulaattii. Merethen muori istuu nojatoolissa soffan vieressä. Muori oon oikhein iloinen ko Merethe oon nyt valmis opettaaja. Soffala istuthaan Merethen ämmi ja äiji. Merethen ämmi puhelee Kreetan kans, sillä ko Kreeta istuu hänen vieressä toolila. Äiji praattii Merethen setän kans. Setän nimi oon Jens, ja hän istuu äijin vasemalla puolela seinän vieressä nojatoolin takana. Loman toisela puolela klasin alla oon kolme toolii. Merethen asumapari Mattis istuu keskelä, ja hänen oikkeela puolela istuu Merethen nepu Siri. Vasemalla puolela istuu Merethen kaveri Anne. Merethe oon menny köökhiin, ko hän keittää vierhaile kaffii. ¶
Matti oon saanu faarilta vanhaan päiväkirjan. Sen oon kirjoittannu faarin isoveli Olli, joka oli nuori poika viimi sođan aikhaan. Olli ja hänen vanhiimet ja sisar ja veli asuthiin Alattion Jovensuussa ko tyskäläiset tulthiin Ruijhaan. Sođan lopussa alattiolaiset evakueerathiin Etelä-Ruijhaan, ja monet menthiin Trøndelaghiin. Matti lukkee päiväkirjaa äänheen faarile: 15.8.1941 – Viiđestoista aukustikuuta vuona yhđeksäntoistasattaa neljekymmentä yksi Tänne Alattihoon tuli monta tyskäläistä sotamiestä viimi kesänä. Erittäinki täälä Jovensuussa assuu nyt monta Tyskän sotamiestä. Täälä Alattiossa sanothaan ette tyskäläissii oon kuusi kerttaa niin paljon ko alattiolaissii. En tieđä oonko se totta. Het oon kuitenki ottanheet Alattion Paavinkartanon ittele, ja Alattion pataljoonaa ei ennää ole. Missähän minun nepu Matti nyt oon? Minun täti uskoo, ette se oon Ruottissa, mutta ei täti ole sikkari. Matti oli myötä Alattion pataljoonassa ja se oli kans Narvikin likelä  silloin ko sielä oli sota. Mutta met emmä ole kuulheet hänestä mithään pitkhään aikhaan. Ko mie näjen minun tätin, niin se oon aina niin surulinen. Luulen ette se pölkkää mitä Matile oon tapattunnu. ¶
Tyskäläiset tehthiin Alattihoon lentämäkentän. Monet alattiolaiset jokka asuthiin justhiin siinä paikassa, häyđythiin sitte lähteet pois heiđän omasta huonheesta. Sillä minun setä ja hänen vaimo asuthaan nyt meilä. Het saađhaan heti kläpin, ja mie saan sitte uuđen nepun.  Setä meinaa ette hän tekkee uuđen huonheen Poikkijokheen. Se oon tässä likelä meitä. Minun faari ei nyt työtele sillä ko hänen työt oon loppunheet Kivivaarasta eli Steinbergistä. Sillä hän saattaa auttaat settää ko se alkkaa tekemhään uutta huonetta. Minun muori käskee ette met piđämä plokata puoloi ja mustikoita talveksi, koska ruokkaa ei ole niin paljon. Hilloi meilä jo oon paljon. Ja muori käskee faarinki myötä marjhaan. Kläpiilä oon hyvvää aikkaa plokata marjoi, ko koulu ei ole alkanu vielä. Se oon sillä ko Tyskän sotamiehet käytethään nyt meiđän kouluhuonetta. Met emmä ole vieläkhään saanheet preivii Matilta. ¶
Joulut oon nyt sivvu, ja met alama taas uuđen vuođen. Joulut oli erilaiset ko ennen, ko meilä ei ollu paljon sokkerii, jauhoi eikä munnii, ja sillä saatoima leippoot vain vähän ennen joului. Eikä muori saattanu juođa oikkeeta teetä, ko sitäkhään ei ollu, muuta ko semmoista, minkä oon tehty puolanlehđistä. Nämät ruvat ja lisäksi maito, liha ja fläski oon olheet kortila jo aikkaa. Tupakkaa oon kans vähän, ja faarila välilä oon hirmuisesti mieli poltela. Sillä muori ja faari olthiin vähän suruliset ja vähäsen huonossa mielessä jouluna, mutta kyllä net jo piian taas hymmyilthiin ja sanothiin, ette meilä oli niin soma jouluilta. Met emmä saanheet monta lahjaakhaan tänä jouluna, niin ko ennen aikhaan, vaikka muori ja faari olthiinki freistanheet löyttäät jotaki kuitenki pienile kläpiile. Mie olin tehny lahjat minun veljele ja sisarelle. Net olthiinki hirmuinen iloiset ko saathiin minulta pienen puisen pyssyn ja äpön sängyn. Mie sain muorilta harmajan jakan, minkä se oli tehny äijin vanhoista housuista. Minusta jakka oli oikhein fiini, vaikka sen oliki tehty vanhaasta vaattheesta. ¶
Met olema olheet nyt Tromssassa muutamppii päivii. Yöt met nukuma Tromssan tuomiokirkossa. Täälä oon paljon ihmissii Alattiosta ja koko Finmarkusta, ja mie olen kohđanu monta kaverii ja muori ja faari kans oon nähnheet ihmissii ketä het ei ole nähnheet monheen vuotheen. Velliraiđot täälä oon hirmuinen pitkät, mutta kuitenki met olema saanheet ruokkaa joka päivä. Eilen met näimä monta flyyii, jokka lennethiin Tromssaa kohti.  Net olthiin engelsmannit, jokka sielä lennethiin ja puđotethiin pommii tyskäläisten laivan Tirpitzin pääle. Met kuulima kamalan äänen ja näjimä paljon savvuu, ja Tirpitz kaatui. Hyvä, ette se laiva nyt oon pois pelistä, mutta kuitenki oli hirmuinen nähđä tämän. Monta tyskäläistä sotamiestä kuoli, ja vain muutamppii saathiin ulos laivasta, ko laivan pohjhaan aukaisthiin reijän. Pienet kläpit pöläthiin hirmuisesti ja alethiin parkkuut. Met olema kyllä ennenki kuulheet pommiin äänii. Se oli silloin ko Tirpitz oli Alattiossa Kaavuonossa, ja engelsmannit freistathiin amppuut sen. Ja putos pommii joskus Alattion Jovensuussaki, mutta näin kamalaa mie en ole ennen nähny. Met emmä tieđä, mihin met häyđymä lähteet täältä Tromssasta. Oonko se piian heti eđessä pakkomuutto etelhään, mutta sielä met emmä tunne kethään. Olis kyllä hyvä, jos tämä sota jo loppuis, ennen ko koko maailma mennee kokonhansa palaisiksi. ¶
Met saatama matkustaat heti takaisin kothiin, ja sillä met kaikki olema hirmuinen iloiset. Olema olheet täälä Tröndelagissa Verdalissa viimi vuođesta asti. Tänne oli pitkä matka Tromssasta, ja met häyđyimä matkustaat tänne laivala, pyssilä ja tookila. Täälä ihmiset oon olheet hirmuinen ystävälliset, ja met saima aivan oman huonheen. Kouluki alkoi taas, ja pikkuveli oon oppinu lukemhaan. Mieki olen käyny täälä kouluu ja olen lukenu paljon kirjoi. Hyvä uutinen oon se, ette minun nepu oon kirjoittannu tätile, ja se oon ollu Englanissa koko sođan aijan. Se pakeni ensistä Ruotthiin, ja sieltä se sitte jatkoi matkaa Englanthiin. Uskon, ette met näjettelemä hänen kans heti. Met meinaama lähteet takaisin Finmarkkhuun paikala ko vain saatama. Sielä ei ole yhtäkhään huonetta ennää jäljelä, ko kaikki oon poltettu alas. Mutta kuitenki met halluuma kothiin. Se oon niin hyvä, ette tämä sota nyt viimin oon loppu. ¶
Preivi Matti-nepulta Englanista Ko Matti käänteli päiväkirjan laittoi, hän näki ette kirjan välissä oli yksi preivi. Se oli päältä vähäsen pruuni, ja sen päälä oli postimerkki, mikä ei ollu ruijalainen. Preivin oli aukaistu, ja Matti kysyi faarilta, sopiko sitä lukkeet. Faari muisteli, ette se oli preivi, jonka Matti-nepu oli kirjoittannu sođan jälkhiin kothiin omale muorile eli faarin tätile. Tämän nimi seisoiki preivin päälä. Dumfries  14.5. 1945 –  Dumfries  neljestoista maikuuta vuona yhđeksäntoistasattaa neljekymmentä viisi Hyvä muori! Tet että ole saanheet minulta mithään tiettoo pitkhään aikhaan. En ole saattanu kirjoittaat, ko posti Englanista ei ole kulkenu sođan aikana. Viimen ko kuulitta minusta, oli silloin ko mie vielä olin Narvikin tunturilla. Se oli kova olla sielä, vaikka meilä ennenki oon ollu kova elämä ko olema työtelheet Kivivaarassa. Mutta Narvikin tunturilla oli kylmä ja nälkä, ja met pölkäsimmä ette tyskäläinen heti voittaa meiđät. Ja huonosti siinä kävi, ja met häyđyimä lähteet sieltä pois. Mie en kuitenkhaan saattanu tulla kothiin, mutta mie ja minun kaveri sovima, ette met freistaama päästä Ruotthiin ja sieltä sitte Englanthiin. Met kuljima tunturin yli Ruotthiin ja sitte matkustimma Tukholmhaan tookila. Sielä met kohtasimma muitaki jokka kans haluthiin päästä Englanthiin ko het kuulthiin, ette kuningas ja hallitus olthiin kans pajettu sinne. Met liityimä sitte ruijalaisheen sotaväkheen Skotlanissa, ja mie aloin sielä lentäjäksi. Mie häyđyin ushein lenttäät Tyskän pääle. Sillä mie olen niin onnelinen ette sota nyt oon loppu ja mie vielä oon elossa. Mutta muistelen siitä sitte lissää ko näjettelemä. Minula oon teile oikhein iso uutinen. Mie olen nyt nainu.  Heti ko mie tulin tänne Skotlanthiin niin mie tutustuin yhtheen somhaan tyttärheen. Hän oon sairhaanhoittaaja, ja met kohtasimma tanssiissa. Hän oonki oikhein seppä tanssaamhaan! Ja muutoinki hän oon oikhein kaunis, punahyksinen ja pruunisilmäinen korree vaimo. Ja niin siivo. Sillä mie hänestä niin tykkään. Tämä sota oon ollu surkkee, mutta siitä kuitenki seuras yksi hyvä assii, se ko mie löysin Jennyn. Ko met tulema kothiin, niin tet saatta nähđä hänen. Met olema molemat niin iloiset ette saatama heti tulla Ruijhaan ja näjemä teiđät taas! Tervheissii kaikile ¶
Ko Matti oli lukenu preivin, faari muisteli hänele vielä lissää Matti-nepusta. Matti ei ollu koskhaan nähny tätä Matti-neppuu, jolla oli sama nimi ko hänelä. Matti ja Jenny tulthiin Alattihoon sođan jälkhiin, mutta het ei asunheet sielä kauvoin, sillä ko het heti taas matkustethiin takaisin Skotlanthiin. Se oli kova assuut Finmarkussa heti sođan jälkhiin, ko kaikki huonheet oli poltettu. Ja Jenny oppi vain vähän ruijaa, ja kainun kieltä hän ei oppinu yhthään, sillä monet ihmiset sođan jälkhiin alethiin puhumhaan vain ruijaa, netki jokka asuthiin Alattion Jovensuussa. Mutta faari muisteli ette Jenny oli kaunis ja ystävällinen, ja hymmyili aina ko faari kohđatteli hänen kans. ¶
Kenele Matti-nepu kirjoitti preivin? Miksi Matti-nepu kirjoitti vasta sođan jälkhiin? Missä Matti-nepu oli sođan aikana? Mitä hän teki sođan aikana? Muistele, kuka ja minkälainen Jenny oli? Miksi Matti-nepu ja Jenny matkustethiin takaisin Skotlanthiin? Studeeraa sinun kotipaikan histooriaa ja muistele, mitä sielä tapattui viimi sođan aikana! ¶
SILJA SKJELNES-MATTILA ¶
Omasvuonon kielikeskus oon präntäny kunnan monikielisiä paikannimiä t-paitoihin. Nyt Yykeänperän koulun opettajat Saara Pudas, Anita Wang, Evelina Iotova ja Silje Solberg oottava ette monikieliset kyltit imestyvä ¶
Muusikko Arnfinn Aslaksen esitti Johan Kåvenia porsankilaisen teatteriroikan TeaterDramatikan näyttämäpelissä. Monet paikaliset taitajat olthiin myötä tekemässä näyttämäpeliä. Kåven oli pohjaisen tunnetuin ¶
Irene Andreassen oon Varengista pois ja työtelee kväänin paikannimikonsulenttina Ruijan Kieliraatissa. Heti tullee Varenginvuonhoonki enämen kolmikielisiä kylttejä. Aijemin oon kolmikielinen kyltti ollu tyhä ¶
Kirjailija Sigbjørn Skådenin poeemi- ja musikkiesitys “Rorschachin pläkkiraffineri” esitethiin Márkomeannu-festivaalila Etelä-Tromssassa. Skåden ja Márkomeannu-festivaali oon nostanheet markkusaamelaisuutta esile ¶
LIISA KOIVULEHTO ¶
Tromssan universiteetin ensimäinen ananuensi Eira Söderholm opettaa kväänin eli kainun kielen alkukursila Tromssassa. Hän oon tehny pioneerityötä kväänin kielen etheen sekä opettajana ja grammatiikin tekijännä. ¶
NIKITA HILKO ”Kuka mie olen? - Ken minä olen? - Gii mun lean? - Кто я - Hvem er jeg?” oon näyttämäpeli jossa kvääni- ja karjalaiset nuoret muisteleva omasta kulttuurista, perintheistä ja identiteetistä. Näyttämäpelin esitethiin ¶
Inger Birkelund saa tienastin kväänikulttuurista ja omista kväänijuurista. Hänelä oon oma firma ihana!, ja hän tekkee muun myötä kvääniesityksiä. VaimoVoimaa-esitys muistelee histoorialisesti tärkeistä ja vahvoista ¶
Agnes Eriksen on kirjoittanu mailman ensimäiset kvääninkieliset lastenkirjat Kummitus ja Tähtipoika/Spøkelset og Stjernegutten 1 ja 2. Täälä Porsanginvuonon fierualla asustaa muistelusten kiviväki. Näistä ¶
ØRJAN BERTELSEN ¶
Rundbergin sisarukset Halvard, Herborg, Herman, Håkon ja Hogne pellaamassa Tromssassa. Het tekevä itte musikkia, jossa het yhistävä perintheistä Kaivuonon merisaamelaista musikkia ja nykyaijan musikkia. ¶
Kirjailija Reidun Mellem ja hänen mies Åge oon jo kauvoin myynheet kirjoja ja jakanheet tietoa kväänikulttuurista erilaisissa tapahtumissa. Tässä Reidun ja Åge yhessä Egil Borchin kans Ruijan Kveeniliiton teltassa ¶
Kielikonsulentti Marianne Johnsen opettaa kielikylpykursila Pohjais-Varengissa. Uuniemen Isak Saba -sentteri oon yksi saamen kielikeskuksista Ruijassa. Isak Saba oli ensimäinen saamelainen joka oli myötä ¶
PIRJO PAAVALNIEMI ¶
Liekkiraito Lemmijovessa. Kyläläiset Pyssyjovesta, Pillavuonosta ja Leipovuonosta oon tulheet Lemmijokheen vastustamhaan kyläkouluitten lopettamista Porsangin komuunissa. sámi Spáiddarvázzin Leavnnjas. Olbmot ¶
Kainun institutti ¶
Porsangin komuuni ¶
Kainun institutti – Kvensk institutt  ¶
Pirjo Paavalniemi ¶
Silja Skjelnes-Mattilawww.kvenskinstitutt.no ¶
Facebook.com/Kvenskinstitutt ¶
Holmenesin talo Pirttavaarassa, Pohjais-Tromssassa. / Holmenesa dállu Birtaváris, Davvi-Romssas. / Holmenes gård i Birtavárri, Nord-Troms: Ørjan Bertelsen. ¶
Tornionlakson talo oon 1720 luvulta ja sen oon nou  đettu Tornionlakson Ruottin puolelta, Kainuusta. Talo näyttää sitä rakentamiskonstii minkä kväänit olthiin ottanheet myötä. Tornionlakson talossa oon näyttelys Eletty elämä, mikä näyttää portrettikuvvii mitä Hanna Horsberg Hansen oon ottanu. Ruijan Kväänit Pyssyjokilaiset ovat kovonheet tavaroita mitä oon aijalta jälkhiin sottaa. Kalenteri näyttää muutamppii kuvvii teile. ¶
Kainun institutti ¶
Kvensk institutt ¶
KONSEARTAPROGRÁMMA 18.03.2011 ¶
Kuule kuule ¶
Sun kanssa tahtoisin mie tanssia ¶
Voinko toivoo ¶
Ethän jätä ¶
Kuule kuule tytär, poika kuule vanhiimitten äänen ¶
Oh, oh, oh ¶
Lissie ¶
Lágideaddjit: Karasjok kulturskole og Kainun institutti - Kvensk institutt  ¶
INTRO – Takamaa, ulkokenttä  ¶
1970-luvulta takamaan eli ulkokentän käyttö oon vähitellen muuttunu tarpheelisesta ruanlisästä rekreasuunhiin. Ko entiset sukupolvet käytethiin joka ikistä resyrsiä ruan saamisheen, niin nykynen käyttö kuuluu vapaa-aikhaan – moderni fenomeeni mitä meän esivanhimet ei tuntenheet melkhein ollenkhaan. Takamaan eli ulkokentän toimheentulot olthiin hyvät lisätienastit maapruukin ja vuonofiskun lisäksi, ja jaksottain net olthiin elämäntärkiät niin ette saaha nokko ruokaa elläimille. Ulkoniityt, siis jänkät ja järvenrannat jokka niitethiin, olthiin tavaliset. Mettättömillä aloila oli välttämätöntä ottaa polttoturpheita, ja ihmiset koothiin kans risuja vaarassa ja riekkipuita fieruassa joita käytethiin komfyyrissa, hauepaassa ja saunassa. Mettäaloila kväänit tehthiin hirsiä ja poltethiin tervaa – tradisuunit ja tieto minkä het otethiin myötä entisistä kotialoista. Uuet kotipaikat Pohjas-Norjassa tarjothiin uusasukkhaile uuet luononresyrsit ja kliimaolot missä het saatethiin kehittää uusia tradisuunia. ¶
Histo o ri a 1 – Hirsi ja tervahauat  ¶
«Synkistä erämaista olthiin kväänit lähtenheet pakhoon rannikkoa kohti. Täälä het valithiin asettua samanlaishiin pimmeissiin metthiin, sen sijasta ko asettua kummalisen, pahanmielisen meren vierheen,” lukkee Paulaharjun tekstissä ko hän kuvvailee Raisin kvääniä. Mettä ja mettäpruuki oon jotaki minkä yhistethään kväänhiin ja suomalaisheen kulttuurhiin, tradisuuni ja tieto minkä kväänit otethiin myötä pohjasheen. Hirsiproduksuuni oli tavalista sielä missä kasus petäjää. Isot petäjäkankhaat annethiin työtä miehile kekkä kaaethiin puita ja uitethiin net alas joensuuhun saakka. Sielä hirsiä saatethiin käsitellä sahapruukissa ja myyä suurostajille. Kuitenki kväänit tienathiin enniimiten tervaproduksuunila. Tervanpoltto oli tavalista joka paikassa missä kasus petäjämettää. Usiammat tervahauat joita oon löyetty hiljemin, esimerkiksi Skillemoenissa Alattiossa, kuuluva kvääniasutuksheen. Muutamissa Pohjas-Norjan kylissä saattoi puutervan myyminen olla iso osa talon vuositienastista. Målselvin Øverbygdissa laitethiin nuin 1000 tynnyriä (100 000 liitteriä) tervaa vuositten 1928-1931 aikana. Raisinvankkalaisia Pohjas-Tromssassa kuttuthiin vielä 1920-luvula «tervalantalaisiksi». Miilan polttoa häytyi tehä se, kuka saattoi sen homman. Raisissa tällaista “miilamestaria” kuttuhiin “polttojumalaksi”. ¶
Terva oon läpi histoorian ollu tärkiä ihmisten arkipäivässä. Terva tappaa sieniä ja estää puun lahoamisen. Se oon ollu paras aine säilyttämhään tinkoja mikkä oon tehty puusta, nahasta ja tekstiilistä. Täälä pohjasessa piethiin puutervaa ensi sijassa ko impregneerathiin puuvenheitä, mutta kans paulakenkiä eli kumakoita, touvia, rekiä, ahkioita, vaununratthaita, hevosrustinkia, verkkoja ja muita kalanpyytöneuvoja tervathiin. Varhemin tervan nähthiin kans metesiininä ja sitä lisäthiin saippuhaan ja sjamphoosseen. Se kans sanothiin ette jos hengitethiin tervanhöyryä, niin saatethiin topata tahi parantaa tarttuvia tauteja niin ko influensaa ja vielä pahempia: epidemioita. Spanskantauin aikana, vuositten 1918 ja 1920 välilä, panthiin tervapoksin saunanuunin tahi komfyyrin pääle, niin ette se höyrytti suojelevaa ja parantavaa hajua. Spanskantauti oli mailmantäkkäävä pandemia joka tappoi 50-100 miljuunaa ihmistä. Norjassa 15 000 kuoli tauthiin. Tääpänä tervaa pruukathaan laittaa hiilestä, mutta sitä saatethaan laittaa kans sammalista ja puista. Tääpänä usiamphiin tervaprodukthiin lisäthään öljyä ja muutaki. ¶
Histo o ri a 2 – Turpheenotto  ¶
Turvetta oon pietty sekä rakenusmateriaalina ja polttoainheena kauvon, ei tyhä Norjassa, mutta kans isossa osassa pohjasaltlantin asutusallaa. Rakenusmateriaalina turvetta oon pietty täkkäämhään kattoja, seinäpaneelina ja isolasuunina. Pohjas-Norjassa kaikki kansanjoukot oon rakentanheet turvekammia ja asunheet niissä. Saamelaiset oon kuitenki asunheet kammissa kauvomin ko muut. Turve oli tärkiä sivuelämänkeino puuttomissa aloissa, ja vähitellen sen käyttö muttui enimäksheen polttoainheeksi rannikolla ja vuononkylissä. Sekä pohjaturvetta, ja päälysturvetta, mitä kans kuttuthaan varputurpheeksi eli marjavarputurpheeksi, piethiin. Ihmisillä oli suuri polttoainheen tarve ennen ko sähkö tuli talhoin ja kothiin. Sitä tarvithiin lämmityksheen, ruanlaitthoon, leipomisheen, saunan lämmittämisheen ja vaattheitten peshoon, elläinruan keittämisheen ja käsityötä varten, esimerkiksi ko keitethiin maalia asumataloa ja navettaa varten. Koko pere oli myötä nostamassa turvetta kevätkesälä ja varhaiskesälä ko pakkanen oli lähteny maasta. Turpheenosto koko talvea varten saattoi kestää 2-3 viikkoa. Kuivausprosessi kesti koko kesän ja vielä syksyle saakka, ennen ko turpheet kuljetethiin kartanolle. Vesisaaren distriktintohtori sannoo vuona 1922 metesinaalimuisteluksessa muun myötä ette «… Kalanpyytö vuona 1920 ei menestynny ollenkhaan, hillasyksy mikä pärjäs ihmiset menheenä vuona, epäonnistui kans täysin (…). Pienet maapruukit ja turvetoimet autethiin enniimiten elämän ylöspithoon.” ¶
Jos aikoi pärjätä talven läpi, niin tarvitti 20-30 häkkiä pohjaturvetta tahi nuin 40 häkkiä marjavarputurvetta. Turpheen leikathiin nuin 30 x 30 x 10 cm:in paksuiksi kiivuiksi, eli turvelimpuiksi, ja panthiin valumhaan. Turpheenreikä eli hauta saattoi tulla 2-3 meetteriä syväksi, ja oli pakko laittaa kerrat niin ette heittää turpheet ylös. Turpheenreikä eli hauta saattoi yhtäkkiä täyttyä veelä, ja sillon oli paras jättää reiän niin hopusti ko maholista. Ko turpheesta oli tippunu vettä yhen päivän tahi kaks, sen reisathiin pysthöön kuivumhaan. Sitte turpheet panthiin pikku läjiksi, ennen ko net lastathiin trillapooran tahi porstankin pääle ja laothiin turvetunkioiksi jokka olthiin vielä isomat läjät, nuoin 2 x 2 meetteriä korkiat ja laajat. Syksylä turpheet nouethiin käsivaunun avula tahi kannethiin säkissä selässä ja talvena sen nouethiin kelkala. ¶
Kantamavoima 1: tradisuuni antaa asumishalun  ¶
Tääpänä rakenamma mökkejä ja nautima pyhistä ja feeriästä ulkona luonossa kaikitten fasiliteetitten kans; aukustikuussa vuona 1935 oli 10 vuotta vanhaa annijokilainen Solveig Harila kenttätyössä Østervannissa niin ette hankkia ruokaa elläimille. Pere asui ulkokenttäkammissa viikonpäivinä ja lähti alas kylhään viikonloppuina. Kaikki mitä saatethiin pittää elläimitten ruvaksi niitethiin: jänkäheinää, maaheinää, hajuheinää ja jänkäkortetta. Tradisuunilisen tavan pittää ulkokenttää oon peritty sukupolvitten kautta. Vaikka met tääpänä primääristi olema ulkona vapaa-aiala, emmäkä työtele ennää ulkokentän kans, niin moni meistä kokoaa marjoja ja hankkii kallaa ja lihhaa siitä luonosta mikä oon meän ympärillä. Jahti ja saivokalan pyytö ei anna ennää paljon kruunua kukkarhoon. Ja net kalat ja lihat mikkä saahaan, pruukathaan pittää itte, ko itte oon käyttäny ommaa tyyristä vapaa-aikaa siihen. Mutta usiat tienaava vieläki aikalaila hillankokoamisella. Meän esivanhimet saathiin rahhaa heän husholninkhiin ko het myythiin nämät ruat. Ja sitte heilä oli rahhaa millä het saatethiin ostaa tavaroita ja ruokia mitä het ei saanheet maapruukista tahi vaihettanheet krannin kans. Tradisunaalinen tapa pittää ulkokenttää oon vaikuttannu siihen elämäntaphaan ja kulttuurhiin mitä moni tääpänä pittää suuressa arvossa. Ja se tekkee sen ette ihmiset triivastuva, heilä oon yhtheenkuuluvuuen tunne ja het haluava asua sielä. Esivallat antava prosektirahhaa siihen ette ihmiset ei siiry kylistä pois. ¶
Kantamavoima 2: ei se ole vain lyöä knapin  ¶
Ennen ko sähkö tuli, niin ihmiset hääythiin koota joukon paljon polttopuita. Se nouethiin turvetta rannikkoa pitkin ja paikoista missä oli vähän mettää, mikä vaati paljon aikaa ja työtä. Sen tähen usiat ihmiset nouethiin marjavarputurpheet joita oli helpompi ottaa, vaikka se vaati enämen turvetta ja saattoi huonola tavala vaikuttaa maan kvaliteetthiin ja kasuamisheen. Se oli kuitenki helpompi ko nostaa turpheet jänkästä. ¶
Marjavarputurvetta piethiin yhessä risuitten ja pikkupuitten kans. Esimerkiksi Pohjas-Varenkin mettättömissä kylissä pruukathiin koota isot määrät vaivasenrisuja mitä piethiin turpheen lisäksi. Kväänikylissä ei pärjätty ilman vaivasenrisuja. Net olthiin erityisen tärkiät paakariuunissa ja osittain kans saunassa, missä niitä poltethiin turpheen ja riekkipuitten kans. Vuoen aikana meni iso määrä risuja. Risut siothiin isoiksi risukirpuiksi joita kuttuthiin “kerpuiksi”. Salttijärvessä muistelhaan ette 1920-luvula saatethiin kuluttaa niin paljon ko 500-600 kerppua yhen talven aikana. Lisäksi koothiin fieruapuita, eli riekkipuita, jokka olthiin kulkunheet meressä ja vatkautunheet rannale. Ennen, ko ei ollu niin helppo saaha hirsiä ja joka talossa ei ollu vielä elektrisiteettiä, ihmiset koothiin rannoilta kaikki riekkipuut. Kaikki mikä kelpas polttopuuksi tahi rakenusmateriaaliksi, koothiin ko se riutui ranthaan. Puumateriaalia oli vaanasti, erityisesti Finmarkun rannikolla. ¶
INTRO – Uusasukkhaat ja maapruukit  ¶
Kväänit tulthiin maapruukikulttuurista ja heilä oli tieto myötä niihin uushiin alhoin mihin het asetuthiin asumhaan. Joilaki oli myötä sekä elläimet ja kylvösiemenet, poteetit ja ruuhonsiemenet mikkä het freistathiin kylvätä heän uutheen kotipaikkhaan. Kvääniä piethiin taitavinna maapruukilaisina ja innovatöörinä, ja maapruukin ja karjapruukin uuistajina Pohjas-Norjan pohjasimissa osissa. Het korjathiin maat sinne mihin het tulthiin, ja paranethiin maan lannala ja dreneerinkilä. Joissaki aloissa, niin ko Varenkissa, maapruuki rajottui karjanhoithoon ja poteetitten kylväämisheen. Muissa aloissa, niin ko Raisissa ja Alattiossa, löytyy jälkiä rajotetusta jyvänkylväämisestä. Tärkein oli kuitenki ette uusasukkhaat sovitelthiin ittensä niihin elämänkeinhoin mihin het tulthiin. Het opithiin kans yhistämhään maan ja meren resyrsiä, ja passautumhaan eri luonon sesonkhiin, niin ko kevätturskafiskhuun, kesän saianpyythöön ja kasutussesonkhiin ja kaamosaikhaan. ¶
Histo o ri a 1 – Pienmaapruukilaiset ja monipuolinen maito  ¶
Usiat kväänit työtelthiin maapruukin ja karjanhoion kans, ja ushein het olthiin sen lisäksi fiskuhomissa – tahi päinvastoin: het olthiin fiskarit jokka piethiin elläimiä ja ulkoniitynhommaa lisänä. Praksisissa net pruukathiin olla vaimot kekkä triivathiin maapruukia, vaikka viralisissa dokumentissa net olthiin miehet kekkä kirjathiin ylös puunana ja omistajina. Ko sesonkifisku alkoi, niin miehet menthiin merele kalanpyythöön, ja het saatethiin olla poissa monta kuukautta. Vaimot ja lapset sen sijhaan hoiethiin maapruukin. Siihen kuuluthiin elläinten hoito ja ruokkiminen, puitten frahti, lypsäminen, voin kirnuaminen, leipominen ja kaikki ruan laitto ja vaattheitten paikkaaminen, lasten passaaminen ja issoin osa kotihommista ja huushollista. Ragny Nesbakken (s. 1914) Leipovuonosta muistelee vuona 1990 ette “(…) Miehet lähethiin Makrehaan talven kalanpyythöön. Silloin het lähätethiin kothiin säkit kalanpäitä. Net häytyi muori vettäät kothiin kelkala Leipovuonosta, ja keittäät elläimille teppuin ja staaroin ja muitten assiitten kans. Sitte hän häyttyi mennä takaisin Leipovuonhoon säkkiin ja köysiin kans niin ette het saatethiin lähättäät enämen lokaalin kans …" Lisäksi Sofie Johansen (s. 1916) Väkkärästä muistele kans ette “(…) Minun vasikat saathiin juua maittoo. Mie kirnusin voita, tehin juuston, kirnumaion ja fiilipunkin. Sitte minula oli kans maito leipäjästissä. Kaksi kerttaa viikossa mie kirnusin, puolet oli lehmänmaittoo ja puolet lamphaanmaittoo ja siitä tuli hyvä juusto. Oletko sie kuulu kaffijuustosta? Sitä piethään kaffissa, ja siitä tullee niin ko paksu flöötti pääle. Juoma sen aamula. Sen saattaa ymmärttäät, ko se oli kohta niin ko oli jo syöny aamuisen!” ¶
Maionkäyttö ja eri maitopohjaset ateriat oon osa kväänitten tradisuunilista ruanlaittoa. Olletikki fiilipunkin ja kaffijuuston veethään framile kväänitten spesialiteettinä. Finmarkussa se oli tavalista ette norjalaiset, kväänit ja saamelaiset syöthiin fiilipunkkia 1960-luvule saakka. Fiilipunkki oon pohjanen variantti syyrymaiosta joka oon opas Norjassa, Pohjas-Ruottissa ja Suomen vestaosissa. Kväänilä oli myötä oma viili- tahi fiilitradisuuni ko het asetuthiin alhaan. Annijoessa fiilipunkki oon ollu niin tavalista ette annijokilaisia alethiin kuttumhaan -nimelä. Se ei ole sikkari ette sitä piethiin kunnianimenä siihen aikhaan, mutta tääpänä saatama olla ylpiät siitä, ko fermenteeraama, laitama juomia kotona ja kylväämä luonolisesti ja paikalisesti. Piian olis aika ottaa fiilin takasin? ¶
Ennen motooriseerattua frahtia ja kulkua ei pärjätty ilman hevosta. Hevosta piethiin kohta kaikkheen, sekä arkipäivässä ja juhlassa: veltathiin pellot, korjathiin kentät, frahtathiin polttopuita, nouethiin vettä, ajethiin kuivakallaa ja guanoa. Lisäksi hevosella frahathiin tavaroita, ajethiin hirsiä ja kuljetethiin ihmisiä. Koristeltuna setolkkakulkusella kuljetethiin ihmisiä joulujumalanpalveluksheen, ristiäishiin, häihin ja kraviaishiin. Ennen kaikkea hevosta piethiin iloksi ja ravi oli aiankulkua. Se oli joukon populäärinen kväänimiljöössä vielä 1900-luvule saakka. Virka- ja kauppamiehet pruukathiin käyttää hevosta omassa työssä. Lisäksi kväänit piethiin hevosta Pohjas-Tromssassa ja Finmarkussa, olletikki maapruukissa. Tärkiä syy siihen oli se ette kväänit olthiin ottanheet myötä tieot ja kokemukset muualta. Usiat kväänit tulthiin paikoista missä peltopruuki, karjanhoito ja mettätyö olthiin tärkiät osat elämänkeinoa, ja hevonen oli tähelinen työelläin maapruukissa koko Suomessa ja Ruottissa. Kväänit otethiin myötä tieot ja tradisuunit Pohjas-Norjhaan ja eistethiin hevoskulttuuria uusissa elämänkeinoissa missä maapruuki oli tärkiä, ja ushein yhistetty fiskhuun. Joilaki oli hevonen myötä ko het tulthiin tänne. Työhevosia kans ostethiin Suomesta 1800-luvula. ¶
Öystä-Finmarkusta saattaa löytää elementtiä sekä vestan ja öystän hevoskulttuurista. Öystälinen näyttää olevan pois Vesta-Ryssän pohjasosista ja Karjalasta, ja se oon tullu meile Suomen kautta kväänin asutuksen myötä. Justhiin “kväänireessä”, mitä kans kuttuthiin “Suomen reeksi”, oon ylössuijutetut jalakset, samala laila ko lumirikkhaassa Vesta-Ryssässä. Reki kulki hyvin ulkokentilä ja vaihtelevassa maastossa missä saattoi olla huono ajokeli, niin ko syvä lumi. Jalakset olthiin rakenettu vissilä tavala, niin ette reki niin ko huilas lumen päälä. Reen kans oli tavalisesti kans vasitut talvilänget mitä oon pietty Varenkissa. Esimerkiksi oon “luokka”, eli kaari mikä meni hevosen sölän yli ja se pehmensi ko ajethiin pounumaisessa maassa. Länget olthiin tavaliset Suomessa ja Pohjas-Ruottissa, ja Norjassa niitä käytethiin tyhä paikoissa missä kväänit asuthiin. ¶
Kantamavoima 1: Maapruukin vuosiratas  ¶
Tämänpäivän ihmiset oon osa globaalia kauppaverkkoa, ja met saatama ostaa hetelmiä, vihrisiä, kallaa ja lihhaa kaupasta ympäri vuoen, eikä se ole kiini sesonkista. Se löytyy jammisti joku paikka maapallossa missä kylväthään tahi viljelhään ruokaa. Niin ette meän esivanhimet saatethiin käyttää maan ja meren resyrsiä parhaimalla tavala, hääythiin het organiseerata kaiken sen jälkhiin koska mikäki kasvu- ja pyytösesonki oli. Tässä oon esimerkki tavalisesta vuosisykluksesta perheessä jolla oon kalavene ja elläimet, SETT INN TABELL ¶
Kantamavoima 2: poteetti, potaatti, peruna, pottu..  ¶
“1840-luvula alethiin Vesisaaressa kylvätä poteettia. Tätä juurihetelmää, mikä nyt oon hirmu tärkiä, ei tunnettu täälä varhemin. Sen saattaa sanoa ette se oli osa kansan ravintoa,” muistelee kirkkoherra Juhani Perunka vuona 1933. Siihen aikhaan ajatelthiin ette kväänit olthiin ottanheet poteetin myötä alhaan. Ennen sitä ihmiset syöthiin pääasiassa verestä kallaa ja suolakallaa. Tämä ruoka oli niin yksipuolinen ette keripukki oli tavalinen sairhaus joka talvi. Poteettia viljelthiin pääasiassa omhaan pithoon, ja tavalisile ihmisille poteetitten kylvääminen oli tärkiä lisä hushollinkhiin. ¶
Poteettitten kylväämistä piethiin lähtökohtaisesti mahottomana ylhäälä pohjasessa, eikä vailunu pistäviä kommentaaria sillon ko Marie Poikila ensimäisenä kylväs poteettia maahan. Hän oli saanu net Mikkel Arpelalta joka oli ottanu net myötä Muoniosta 1840-luvula. “Hän säilytti net niin ko net oltais jalokivet,” sannoo Perunka. Poteetista tuli lissää poteettia, ja heti usialla perheelä oli pieni pottumaa kalanpyyön lisäksi. Pottumaan pito oon tradisuuni mikä oon säilyny monessa kylässä nykyaikhaan saakka, niin ko kans keltajuuret, naurhiit, koleraapit ja raparperit, mitä kans saattaa kasuttaa likiarktisissa paikoissa. Tääpänä met näemä ette ökolooginen kantamavoima, eli ruoka mikä oon kasunu likelä eikä reisanu pitkhään, oon tärkiä sekä kaupunkissa ja maala. Jälleen kukkiva pottumaat, yhtä usein kukkakassoissa ja ämpärissä Tromssassa ko pellola Annijoessa. ¶
INTRO – Maa antaa vähän, karja antaa enämen, mutta paras antaja oon meri  ¶
Merifisku oon aina ollu kulmakivenä rannikkoasutuksele Pohjas-Norjassa, missä meri oon ollu erityisen kalarikas justhiin rannikon ulkopuolela. Kala oon ollu tärkein tavara mitä oon lähätetty ja myyty muuale, ja kans tärkein asia millä oon siottu Pohjas-Norjan muuhun mailmhaan. Sillä tavala saatethaan sanoa ette kalanpyytö ja kauppa oon saman asian kaksi puolta. Monila uusasukkhaila oli suhtheelisen vähän tietoa kalanpyyöstä ja venheenpiosta ensimäisinä vuosina Ruijassa. ¶
Aian myötä kväänistä tulthiin sepät fiskarit ja merimiehet, mutta lisäksi kans sepät venheenrakentajat, ja het olthiin myötä jäämerenpyyössä ulkona aavassa. Kirkkoherra Juhani Perunka mainittee Vesisaaren elämänkeinosovituksesta vuona 1933: “Muutoin oon koko ranta, taloriviä pitkin, täynä kalajälliä. Kumhoonpantut venheet, talonkatot ja jokhaiset paljhaat paikat, oon täynä kalaliinoja kuivumassa, kalanpääkasoja, maksala kokonhansa tahi puoleksi täytettyjä traanikuppia jne. Kaikesta näkkee ette kansan pääelämäkeino oon kalanpyytö. Käsityöhön kuuluu pääasiassa kalanpyytöneuvoitten hoitaminen. “ ¶
Histo o ri a 1 – Histoorialinen kauppa  ¶
1600-luvun lopphuun saakka Pohjas-Norjan nähthiin yhthenä kauppa-alana, missä Trondheim ja Peruna domineerathiin ja johethiin kauppaa. Vuona 1680 Finmarkun tehthiin puhthaaksi monopoolialaksi. Monopoolin vaihetelthiin eri kaupunkitten kesken. 1700-luvun puolivälistä saakka Tanmarkun kuninkhaala oli kalakaupan monopooli. Siirto vapaakaupphaan meni faasittain. 1700-luku oli ylheisesti huono aika heile kekkä olthiin kalanpyyön nojassa, ja lisäksi se tuli vaikiaksi saaha jyviä. Väkimäärä rannikolla laski, ko taas saamelaisten ja kväänitten määrä nousi. Monopoolista tuli isompi probleemi, ko yksikhään ulkopuolinen kauppamies ei pystyny myymhään ihmisille nokko tarpheelisia tavaroita, ja moni puhui vapaakaupan puolesta. Pomoorikauppaa piethiin argumenttina. Pomoorit olthiin kauppamiehet kekkä tulthiin Kuolanniemimaalta ja Vienanmereltä, ja het myythiin tavaroita Finmarkussa ja jonku verran kans muualaki Pohjas-Norjassa. Het ostethiin kallaa kans toukanaikana ko kukhaan muu ei halunu sitä. Raakakalat vaihetethiin puulasthiin, jauhhoin ja kalanpyytöneuvhoin. Kauppa tuli aian myötä luvaliseksi ja kans laajemaksi. Sillä oli suuri merkitys Napoleonin soan ja Kriminsoan aikana, erityisesti Öystä-Finmarkussa, joka sen tähen pärjäs paremin soitten aikana. Vuona 1789 alethiin pitämhään vapaakauppaa. Perustethiin uuet kaupunkit, Vuorean ja Hammerfestin vuona 1789 ja Tromssan vuona 1794. Vesisaaresta tuli kaupunki vuona 1833. ¶
1800-luvula koethiin kaupunkit ja kauppapaikat oman suuruusaian. Tromssa ja Nordland olthiin vieläki henkkaavaiset niistä kauppamiehistä joila oli omat eut ja kekkä tulthiin Trondheimista ja Perunasta. Mutta se syntyi kans paikalinen kauppatoiminta täälä. Niistä uusista kauppamiehistä tuli “niemenkuninkhaat”. Het ei välttämättä tehnheet asioita paremaksi tavalisile kalanpyytäjille. Aian myötä vanhoitten kauppapaikoitten eistys vähän olestui, ko net olthiin vanhala kulkuväylälä, ko taas uuet kommunikasuunit menthiin kaupunkhiin. Vuona 1863 tuli uusi kauppalaki joka antoi kaikile luvan kaupata. Pienet kauppamiehet perustethiin oman toiminan kaupunkhiin ja kalakylhiin. Monesta tuli kauppamies Vesisaaressa. Kredittihoion ja Säästöpankot perustethiin 1800-luvun puolivälissä, ja ihmiset saatethiin ostaa oman venheen tahi oman maapalan. Ihmisille jaethiin enämen tietoa ja faakiorganisasuunit 1900-luvula annethiin enämen valtaa kalanpyytäjille. 1800-luvun puolivälissä Pohjas-Norja oon saapunu nykyaikhaan. Höyrylaivat tulthiin 1850-luvula. Telegraafi toimi Vuorehaan saakka vuona 1870, ja se oli eriliikaisen tärkiä kalanpyyössä ja kalan myynissä. ¶
Histo o ri a 2 – Kalanpyytö ja Vesisaaren eistys kalakylänä  ¶
Varenkinvuono oon Norjan toiseksi isoin vuono, Vestfjordenin jälkhiin. Vuononpohjan suhtheet ja sen sijainti, se antaa näile kahele vuonole joukon tähelisen paikan norjalaisessa kalanpyytöhistooriassa. Isot kalatokat pruukaava vissinä aikana vuoessa oleskella Varenkinvuonossa ja antaa pohjan rikkhaale rääkkipyyöle ja kalanpyyöle kaikila tärkeimillä kalanlajeila. Varenkinvuono oon kans yksi tärkeimistä lohivuonoista ja täälä oon usiat lohijoet. Varenkinvuonossa oon paljon saitamatalia, ja sen tähen vuono oon yksi tärkeimistä saianpyyön paikoista rannikolla. ¶
Varenkinvuonossa oli paljon kallaa, ja tämä oli tärkiä syy siihen, miksi norjalaiset perustethiin Vesisaarele kalakylän noin vuona 1500. Se oli sen yhtheyessä ette Finmarkun rannikkoa pitkin oli iso kalakylien ekspansuuni hiljaskeskiaikana. Päävoimana oli pohjasnorjalaisen kuivakalan hyvä markkinatila. Markkinan aukasemisheen vaikutti ennen kaikkea Perunan hansat. Tätä periuudia Finmarkun histooriassa oon kuttuttu “hyväksi aiaksi”. Sen ette asujat alethiin siirtymhään saarelta 1600-luvula häytyy nähhä fiskun ja markkinaökonomian ylheisen eistyksen valossa. 1600-luvun alkupuolela kalan hinta laski dramaattisesti. Kalanpyytö petti monta kertaa, maholisesti siksi ette temperatuuri laski meressä. Niin ette ihmiset jäätäis asumhaan, oli tarpheelista muuttaa ökonomian ja satsata enämen maapruukhiin. ¶
Se oli kans rikas kalanpyytö joka houkutteli ihmisiä Pohjas-Suomesta Varenkhiin 1800-luvula – ensisti het tulthiin sesonkipyythöön ja hiljemin siirtolaisina. Varenkinalasta tuli pikku hiljaa monikulttuurinen paikka jossa oli usiat monikulttuuriset kylät pitkin rannikkoa. Joissaki kylissä asui enämen kvääniä tahi norjansuomalaisia, ja toisissa enämen norjalaisia. Yhessä ryssän vaikutuksen kans kaupan ja kulttuurin ja rakentamatavan kautta, oon Varenki vanhasthaan paikka missä kulttuurit kohtaava. Tätä oon kans hiljemin pietty yllä, ko tuli työsiirtolaiset Suomesta 1960-1980-luvula, ja hiljemin pakolaiset ja asyylinhakijat Balkanista, Afrikasta ja Keski-Iästä 1990-, 2000- ja 2010-luvula. ¶
1800-luvun puolivälissä Vesisaaressa tapahtui ökonoominen kasuaminen ja uuistaminen. Haminabassenki ja fastamaan ranta oli nyt täynä prykiä ja kalapruukia. Nyt tarvithiin lissää sijjaa, ja sitä löytyi muun myötä Vesisaarelta. Sinne panthiin ylös kalapruukit, prykit ja kalajällit. ¶
Svend Foyn etableeras kans guanofabrikin ja valaspyyön Vesisaarele 1850-luvula. Fabrikkhiin kuului öljynkiehutuspaikka, öljynvalmistuspaikka, työtelijöitten asumapaikat ja muutamat vajat. Nämät tulthiin valmhiiksi vuona 1873. Foyn triivas sitä vuotheen 1884 saakka. Tämä antoi muileki sen ajatuksen ette eistyä ja perustethiin kaksi muuta guanofabrikkia Vesisaarheen fastamaale. Net toimithiin vesivoimala minkä saathiin Sisäpäänjoesta ja Turvejoesta, molemat vuona 1873. Turvejoen guanofabrikin annethiin hopusti alas, mutta taas Sisäpäänjoen fabrikki toimi sothaan saakka. Vesisaaresta kaupathiin paljon guanoa jonka oli tehty murskatuista kalanpäistä. ¶
Brødrene Aarsæther Vadsø AS in etableerathiin vuona 1926 ja alussa laikotethiin traanihöyrääjän Vesisaarelta. Hiljemin het rakenethiin Ørtangenhiin. Tämän pytinkin poltethiin soan aikana ja het rakenethiin kaupunkhiin Her m etikken in joka oli valmis vuona 1959. Vuona 1978 het rakenethiin uuesti pytinkin Ørtangenhiin. Het saathiin ison lottaöljyproduksuunin siihen saakka ko lotta hävis. V adsø reke- og fiskeindustri perustethiin 1980-luvun loppupuolela.  ¶
Vadsø sildoljefabrikk perustethiin vuona 1953 ja staatti oli pääaksunääri. Sen laajenethiin ja moderniseerathiin uusitten metoditten ja ison lotansaanin tähen 1980-luvun puolivälhiin saakka. Sen kvaliteetti oli yhtä hyvä ko Euroopan modernissa silliöljyfabrikissa. Sitte asiat alethiin menemhään huonomin ja viiminen produksuunivuosi oli 1994. Hiljemin fabrikkia triivathiin pienemälä skaalala, ja viimiset vuoet siinä laitethiin koipalloja. Lopuksi työväki oli sielä vain varoilta viimisheen produksuunivuotheen 2009.  ¶
Vuona 2021 oon vieläki kalanpyytäjiä Vesisaaressa ja Varenkinvuonossa, sekä ammatti- ja vapaa-aian kalanpyytäjiä. Saalhiin saatethaan leveerata komuunin kahtheen vasthaanotthoon. ¶
Histo o ri a 4 – Uusia siirtolaisia Suomesta  ¶
Uuestirakentaminen ja hiljemin kalaindustrian uuistaminen 1950–60-luvula vaati työvoimaa. Monet siirythiin pienistä pruukista ja vuononkylistä rannikolle työtelemhään kalaindustriassa, mutta uuet fryyseriät ja fileettiproduksuuni tarvithiin enämpi työvoimaa ko mitä saatethiin hankkia paikalisesti. Firmat haethiin ulkomailta apua, ja 1960–1970-luvula heilä oli isot värväämiskampanjat Norjan puolela niin ette houkutella suomalaisia tänne työhön. ¶
Tähän aikhaan tapahtui kans muutoksia maaprukissa Pohjas-Suomessa. Tämän tähen aiat olthiin haastavat, ja monila nuorila suomalaisilla ei ollu työtä. Siksi monet heistä, ennen kaikkea nuoret naiset, tulthiin Finmarkkhuun työtelemhään kalaindustriassa. Se mikä oli erityistä suomalaisten kans verrattunna muihin siirtolaisjoukkhoin soan jälkhiin, oli se ette suomalaiset kohathiin täälä oman kielen ja kulttuurin niissä jälkeläisissä keitten esivanhimet olthiin siirtynheet tänne 1800-luvula. Usiammat heistä olthiin naiset ilman partneria, ja muista maista tulthiin pääasiassa miehet ilman partneria. 1960-luvula Hammerfestissa ja Päärlyvookissa oli enniimiten suomalaisia siirtolaisia. 1970-luvula monet menthiin kans Etelä-Varenkhiin, Vesisaarheen, Vuorehaan, Paattivuonhoon ja Kapphaan. ¶
Suomalaiset naiset autethiin pitämhään toimet käynissä rannikolla. Kalakylistä oli lähteny paljon naisia sentraliseerinkin tähen, ja nyt oli hyvä ette tuli lissää naisia. Meri ja fisku houkutelthiin väkiä taas pohjasheen päin. Monet heistä reisathiin sattumalta Jäämeren rannikolle kalatyön perässä. Ystävät olthiin muistelheet heile kalaindustrian työstä, tahi het olthiin lukeneet siitä suomalaisista aviisista ja magasiinista, tahi nähnheet työnanonsin. Het aiothiin jäähä tänne tyhä yheksi kesäksi, mutta kovin monet jääthiin tänne asumhaan, ja monet naithiin norjalaisen miehen. Öystä-Finmarkussa usiasti jonku kväänin tahi norjansuomalaisen kans kuka saattoi pikkusen suomia. 1980-luvula perustethiin monia norjalais-suomalaisia seuroja, muun myötä ette avustaa vieraskielisiä tervheyspalveluksitten, apurahasysteemitten ja viralisten kontturitten kans. Samala suomalaiset saathiin hoitaa sosiaalisen ja kulttuurisen tarpheen ja oppia tuntemhaan samanmielisiä ja paikalisia ihmisiä. ¶
NORSK ¶
Bærekraft 2: poteetti, potaatti, peruna, pottu..  ¶
KODE ¶
Oversatt tekst ¶
Kolme pukkii Pruusii jokka aijothiin mennä kesäsijhaan syömhään ittensä paksuiksi ¶
Olipa kerran kolme pukkii jokka aijothiin mennä kesäsijhaan syömhään ittensä paksuiksi. Heiđän kaikkiin nimi oli Pukki Pruusi. ¶
Matkala oli silta kurkkiin yli, ja sen sillan yli het aijothiin. Sillan alla asui iso, hirvee trolli, jolla oli silmät niinko tinatalriikit ja nokka niin pitkä ko haravan varsi. ¶
 sa trollet. ¶
 sa trollet. ¶
Ensisti tuli Pikkupukki Pruusi ja aikoi sillan yli. ¶
Klipp, klopp, klipp, klopp, kuului sillala. ¶
«Kuka kloputtaa minun sillan päälä?» karjui trolli. ¶
Noo, se oon Pikkupukki Pruusi; mie aijon mennä kesäsijhaan syömhään itteni paksuksi», sanoi pukki, sillä oli niin fiini ääni. «Nyt tulen ja otan sinun,» sanoi trolli. ¶
«Voi ei, älä ota minnuu, mie olen niin pieni. Tyhä ođota pikkuisen ette tullee Keskipukki Pruusi, hän oon paljon isompi.» ¶
«No sen vain,» sanoi trolli. ¶
 sa trollet. ¶
 sa trollet. ¶
Vähän aijan päästä tuli Keskipukki Pruusi ja aikoi sillan yli. ¶
Klipp, klopp, klipp, klopp, kuului sillala. ¶
«Kuka kloputtaa minun sillan päälä?» karjui trolli. ¶
«Noo, se oon Keskipukki Pruusi joka aikkoo kesäsijhaan syömhään ittensä paksuksi», sanoi pukki; sillä ei kyllä ollu fiini ääni. ¶
«Nyt tulen ja otan sinun,» sanoi trolli. ¶
«Voi ei, älä ota minnuu, mutta ođota pikkuisen ette tullee Isopukki Pruusi. Hän oon paljon, paljon isompi.» ¶
«No sen vain», sanoi trolli. ¶
Vähän aijan päästä tuli Isopukki Pruusi. ¶
Klipp, klopp, klipp, klopp, kuului sillala; pukki oli niin raskas ette silta naskui ja jyrisi sen alla! ¶
«Kuka tramppaa minun sillan päälä?» karjui trolli. ¶
«Se oon Isopukki Pruusi», sanoi pukki, sillä oli niin krouvi ääni. ¶
«Nyt tulen ja otan sinun,» karjui trolli. ¶
«Tule vain! Minula oon kaksi issoo sarvvee joila pistän sinun silmät! Minula oon kaksi issoo kivvee joila murskaan sekä ytimen ja luut!» ¶
sanoi pukki. Ja sitte se karisti trollin pääle ¶
ja pisti hänen silmät, murskas sekä ytimen ja luut ja puski hänen kurkkiisseen; ¶
ja sitte se meni kesäsijhaan. Sielä pukit syöthiin ittensä paksuiksi, niin paksuiksi ette het ei kohta jaksanheetkhaan mennä takaisin kothiin. Ja jos het ei ole laittunheet, het oon sielä vieläki. ¶
Ja hip, hap, hoppu - tässä oon loppu. ¶
mervi haavisto lemmijokilainen kuvvaaja almar Paulsen henkastaa näyttelyä ”täälä, - ja pikkusen tuolaki...” Kainun institutin salissa. laajassa näyttelyssä oon luontokuvia, joita hän oon kuvanu ympäri mailman viimi vuosikymmenitten ¶
The Black Sheeps tuli toiseksi Norjan Melodi Grand Prix -kilpailussa laulula Dance Tonight. Bändi oon alkupöräisesti pois pienestä Uuniemen saamenkylästä. Seenilä oon Nikolaj Nordbakk Gloppen, Agnete Kristin ¶
Tromssalainen muusikko Kristin Mellem oon ollu myötä luomassa kolmekulttuurista konserttia “Kaffikuppi ja virsikirja”, jossa hän kans pellaa ja laulaa. Konsertti muistelee ruijalaisten arkipäivästä ja syvästä henge- ¶
Laavuseminaarin ”Viis yli kakstoista merisaamelaiselle kulttuurille?” järjestethiin Riddu Riđđu -festivaalila. Seminaarit oon aina olheet tärkeä osa festivaalia, ja tällä kertaa käsitelthiin merisaamelaisten historial- ¶
roY-arthur mYrheim lauluduo ”Kaksi laksoo” oon saanu nimen Cille dahlin ja Jan dalengin samanlaisten sukunimitten mukhaan. duon laulajat oon pyssyjokilaista alkupörrää, ja het pelathaan perintheistä musikkia kväänin-, meän- ja ¶
Merisaamelaisten suuri festivaali Riddu Riđđu feiraa 20-vuotisjuhlaa. Seenilä pellaa hiphop-joukko Timbuktu. Joukon laulajan juuret oon Timbuktussa, Malissa. Fiinit konsertit, haasit ja laavut niitylä oon festivaalin ¶
liisa Koivulehto ¶
Tornionlaaksolainen kansanmusikkijoukko Jord feirasi 10-vuotisjuhlaa. Tämän kunniaksi het julkaisthiin uuen cd-plaatin “Nice matka” ja kuljethiin pellaamassa ympäri Pohjais-Kalotin. Bändin musikkia kuulthiin ¶
Vuonnamárkanat oon perintheiset saamenmarkkinat Uuniemessä. Markkinoitten järjestäjät, Varangin Saamen Museo ja Isak Saba Sentteri, freistathaan innostaa ihmisiä käyttämhään saamentakkia. Kaikin, joila oon ¶
liisa Koivulehto ¶
Kaivuonolainen maria seppälä oon uusi kvääni-idoli, joka tekkee itte omia lauluja. Kvenidol-kilpailun järjestethään Baaskifestivaalila, ja sen avula freistathaan nostaa esile kväänin kielen ja kulttuurin lasten ja nuorten ¶
Synnøve Persen oon konstintekijä ja kirjailija Porsangista. Hän oon jo 1970-luvulta saakka ollu myötä luomassa ja uuistamassa saamelaista konstia. Persen oli kans aktiivisesti myötä vastustamassa Alattio-Kautokeino- ¶
Saamen Našunaaliteatteri Beaivvášin näyttämäpeli “Nuoran laulu” muistelee siitä, kunka kaksi nuorta kväänipoikaa jouvuthaan rikoksen poluile Yykeässä vuosina 1790-91. Moses joutuu fankilhaan ja Ovidie tullee ¶
soNJa siltala / FiNmarKsBiBlioteKet ¶
Kirjailija Alf Nilsen-Børsskog kotisiljola Pyssyjoven Etelänpuolela. Iđut-forlaaki julkaisi hänen kolmanen kvääninkielisen romaanin “Rauha”, joka kuuluu Elämän jatko -romaaniraithoon. Aijemat romaanit oon “Kuosuvaaran uuen vuoen aatto ¶
Kainun institutti ¶
Kvensk instituttmervi haavisto, Kainun institutti  ¶
Painotalo seiska ¶
Kainun kielen eli kväänin kielen grammatikki ¶
Johđatus Mikä oon kielen nimi? Se oon ollu tavalinen, ette sitä itämerensuomalaista kieltä, mitä puhuthaan Pohjais-Norjassa, sen puhhuujat oon käskenheet suomen kieleksi. Se ei olekhaan kummalinen, sillä ko oonhan siinä paljon sammoi trekkii ko rajan toisela puolela Suomen puolen kielen dialektiissa ja Ruottin puolen itämerensuomen dialektiissa eli meänkielessä. Norjan puolen dialektiista oon kans sanottu, ette se oon vanhaanaikhaista suomee, ja sillä jokku meinathaan ette nimeksi passais vanhaasuomi. Mutta ei se ole oikhein oikhein. Dialektiista löyttyy kyllä semmoissii vanhoita trekkii, mikkä oon Suomen puolen dialektiista jo häviny eli hävviimässä, mutta kans ommii uussii trekkii. Vielä se oon niinki, ette se ei ole hyvä revitaliseerattavan kielen statukselle, ette sitä käskethään epiteetilä vanhaa. Kielihän pittää olla moderni, ette sitä saattaa nyky-yhtheiskunnassa käyttäät. Suomalaisessa kirjalisuuđessa oon 1900-luvun alusta puhuttu Ruijan suomesta eli ruijansuomesta, ja silloin oon meinattu, ette se oon suomee, mitä oon puhuttu sillä alala, mitä suomalaiset oon käskenheet Ruijaksi. Tämä ala oon ollu Pohjais-Norja. Ruija oon omassa kielessä vanhaastansa meinanu sammaa ko ruijan sana Norge, ja norjan kieltäki käskethään aina ruijan kieleksi ja norjalaissii ruijalaiseksi. Ruijan suomi meinais sitte sammaa ko Norjan suomi. Se olis vähän sama ko ette sitä ruottin kieltä mitä puhuthaan Suomessa, käskethään suomenruottiksi, ja sitä suomee mitä 1900-luvun immigranttipolven suomalaiset puhuthaan Ruottissa, käskethään ruottinsuomeksi. Se oon kuitenki niin, ette Norjan eli Ruijan puolen ihmiset ei itte ole ruijansuomi-sannaa omasta kielestä käyttänheet. Vielä viekkhaampi omassa kielessä olis puhhuut ruijan dialektiista (verttaa suomen sanhaan Ruijan murteet). Nethän meinattais sitte ruijan kielen dialektiita, niin ko Perunan eli Uslun dialektii. Vielä yksi feili nimessä oon, ette sitä ei passaa verrata ruottinsuomheen eikä suomenruotthiin. Niitähän kattothaan, ette net ei ole ommii kielii mutta suomen eli ruottin kielen varieteetit. Ko Norjan puolen kieli vuona 2005 sai departementin kautta oman kielen statuksen, sitä ei ennää saata pittäät suomen kielen varieteettina. Sillä nämät ylipuolen suomi-sanan pääle rakenetut nimet ei passaa. Niissä oon se taka-ajatus, ette kieli olis suomen kielen dialekti tahi kuitenki varieteetti. Nyt ko kielestä oon oman kielensuunittelun kautta tullu rakenuskieli, minkä struktuuri ja sanasto rakenuthaan puhthaasti sen omale pohjale, se kielele pittää löyttäät muun nimen. Yksi altervatiivi olis käskeet kieltä meiđänkieleksi eli meänkieleksi. Eli kielelä olis sama nimi ko Tornionväylän varrela ja muuvala Pohjais-Ruottin puolela puhutulla kielisukulaisela. Tätä muutamat oon ehđottanheet, ja puhheessa ushein sanothaanki näin – niin ko sikkaristi kaikkiin kieliin ja dialektiittenki puhhuujat ushein käskethään ommaa kielihaamuu ’meiđän kieleksi’. Mutta vaikka Ruottin puolen kieli oikhein paljon muistuttaaki sitä kieltä, mitä puhuthaan Pohjais-Ruijassa, se kuitenki kattothaan ette net oon kaksi eri kieltä. Sillä me(iđ)änkieli-nimi sotkis kaksi kieltä yhtheen eikä sen tähđen passaa. Kainun kielitingan päätökshiin oon vuona 2009 ylöspantu, ette kielen nimi pittää olla kväänin kieli. Uslun universiteetin Ruija-daatabaasin 2000-luvun puhetkorpuksessa sana kvääni oonki oikhein tavalinen käytössä, mutta ushein kuuluu kans sana kvääna ~ kväänä. Se oon hyvä panna merkkhiin ette Ruija-daatabaasin korpuksessa intervjuuarinna oon Suomen suomalainen; suomalaisten puhheessa nykyisin tavalissiin oon haamu kveeni. Sanat kvääni ja kvääna ~ kväänä oon omassa kielessä uuđet sanat; net oon lainattu ruijan kielen sanasta kven. Sana kven oon ruijan kielessä oikhein vanhaa nimi sille itämerensuomalaisele kielele, minkä ruijalaiset opithiin tuntemhaan jo keski-aijalla. Ette ruijan kven-sanan jälkhiin laitetut sanat oon omassa kielessä aivan uuđet, siitä muistelee seki, ette niistä yli 500 laiđassa puhetkielistä tekstii, mikkä minula oon Ruija-daatabaasin lisäksi ollu käytössä ko olen tätä grammatikkii kirjoittannu, ei yhtäkhään kerttaa löyđy sannaa kvääni, kvääna ~ kväänä eli kveeni. Tekstit representeerathaan vanhemppaa eli 1960- ja 1970-luvun puhetkieltä, ja oon litteroitu nauhoista, mitä Suomen kielen nauhoitearkiston stipendiaatit oon Pohjais-Ruijassa ottanheet ylös. Suomesta tulheet stipendiaatit oon silloin intervjuuissa pitänheet selvänä, ette intervjuuatut oon suomalaiset ja ette heiđän kieli oon suomen kieltä. Se oon kielenpuhhuujista moni, joka vieroo kvääni-sannaa. Tämä tullee siitä, ette ko tällä minoriteetilla oon ollu huono status Ruijassa, se ruijan kielen kven-sannaa oon käytetty pejoratiivisesti, haukkumamielessä. Eli kuitenki ihmiset oon tuntenheet ette se oon niin. Moni meinaa ette sillä siitä laitettu kvääni-sana kans oon pejoratiivinen. Mutta tieten se oon niin, ette ko kven-sanan merkitys tullee positiivisemmaksi ette positiivisemmaksi, se kvääni-sanakhaan ei kuulu niin pahalta. Sanassa kvääni oon seki probleemi, ette sananalkuinen kv ei olheen kuulu omhaan kielheen. Muutoin oon tyhä yksi vähäsen vanhempi lainasana missä se muutamisti kuuluu, näjet sana kvartti. Mutta seki oon tavalisesti haamussa vartti. Vielä kvääni-sana oon hankala silläki, ette sen pääle ei ole rakenettu tavalista nasunaliteetin nimee. Kaikista krannikansoita semmoinen oon olemassa. Oon ruottalaiset, ruijalaiset, norjalaiset, saamelaiset, lappalaiset ja suomalaiset, mutta sana *kvääniläinen vailuu. Sana kvääni passaa sitte huonosti kielheen. Kielitinka tekiki silloin päätöksen oikhein hopusti, ilman ette assiita olis valmisteltu, niin ko näin tärkkeen assiin olis pitäny valmistella. Se oon kans hyvä havaita, ette ko Norjan esivallat 2005 annethiin kainun kielele oman kielen statuksen, se sen ruijankieliseksi nimeksi määräthiin kvensk, mutta viralista omakielistä nimmee sille ei ole määrätty. Mie olen tullu siihen, ette käytän tässä grammatikissa kielestä nimmee kainun kieli. Niistä ihmisistä, jokka tradisunaalisesti oon puhunheet tätä kieltä eli joitten materivanhiimet oon sitä käyttänheet, mie käytän nimmee kainulainen. Näyttää, ette nimi kainulainen oon vanhaastansa ollu käytössä siitä itämerensuomalaisesta joukosta, mikä oon asunu Fennoskadinaavian pohjaisella alala ja mistä ruijalaiset oon käyttänheet nimmee kven. Se oon sikkaristi vanhiin tästä joukosta käytetty nimi. Nykyaikhaan tultessa sanat kainu ja kainulainen oli kohta jäänheet pois käytöstä; Pohjais-Ruijassa net muistethaan tyhä jokku harvat vanhaat ihmiset, mutta kokonhansa unheettunnu se ei ole koskhaan. Artikkelissa Kven og kainu(lainen) (2007) Irene Andreassen selvittää sannoin kainu ja kainulainen tunnettuutta Porsangissa (http://www.kvenskinstitutt.no/kvener/kven-og-kainulainen). Siitä käy selväksi, ette sanat oon varhemin olheet käytössä ittelä kielenpuhhuujilla. Kielen standardiseeraamisen takana olleevan institutin nimiki oon Kainun institutti, ja se kans tekkee, ette kielen nimeksi passaa kainu. Terje Aronsen, joka oon alkanu koko kainun kielen revitaliseeraamisen ja oli ensimäinen, joka opetti sitä koulussa, käyttää systemaatillisesti kaikissa tekstiissä sannoi kainu ja kainulainen. Mie kans olen siitä ko vuona 2006 aloin opettamhaan kainun kieltä universiteetissa, koko aijan käyttäny näitä sannoi, ja kainulaiset studentit oon tykänheet ette net passathaan heiđän ja heiđän kielen nimeksi hyvin. Esimerkiksi minun entinen studentti Solgunn Hesjevoll oon antanu ulos kirjan Solgunni muistelee (2014) ja käyttää siinä sannoi kainun kieli ja kainulainen. Kesälä 2014 tuli kans ulos ensimäinen kainun kielen oppikirja lastenkouluu varten, Minun kieli, minkä oon kirjoittannu porsankilainen opettaaja Agnes Eriksen. Siinä kielen nimi oon kainun kieli ja etnonyyminä käytethään sannaa kainulainen. Se saatama sannoot, ette tääpänä sanat kainu ja kainulainen oon tavalissiimasti käytetyt omakielisessä tekstissä. Mie olen puhelu Kielitingan jäseniitten kans tästä kielen nimestä, ja het oon sanonheet ette mie itte päätän, mitä nimmee mie käytän grammatikissa. Moni heistä meinaa kans, ette molemat oon yhtä hyvät ja itte jokhainen saattaa valita sen mikä ittelensä parhaimitten passaa. Joka taphauksessa oon niin, ette vasta aika tullee näyttämhään, mikä nimi jääpi elämhään ja mikä kuolee pois. Tääpänä käytössä oon vielä usheempi nimi. Ja piian se oon niinki, ette kieleläki saattaa olla monta nimmee, mikkä käytethään rinnatusten, eikä tyhä yhtä nimmee. Oonhan Ruijassa majoriteetinki kielelä kainun kielessä kaksi nimmee, ruija ja norja! Mistä löyđämä tiettoo kainun kielen struktuurista? Kainun kielen struktuurii oon tutkittu tyhä vähän. Issoimat työt oon Johan Beronkan kuvvaukset Porsangin ja Vesisaaren dialektiista (Syntaktiske iagttagelser fra de finske dialekter i Vadsø og Porsanger 1922; Iagttagelser fra orddannelses- og formlæren i de finska dialekter  i Vadsø og Porsanger 1925) ja Anna-Riitta Lindgrenin väitöskirja Miten muodot muuttuvat. Ruijan murteiden verbintaivutus Raisin, Pyssyjoen ja Annijoen kveeniyhteisöissä (1993). Saatama tässä kans mainita muutaman pienemän opintotutkimuksen: Marjut Aikio oon tutkinu nomeniitten vokaali- ja konsonanttirankaisuuđen vaihettelluu Raisin dialektissa (Konsonantti- ja vokaalivartaloisuus Raisin murteessa. Sosiolingvistinen ja morfologinen tutkimus 1981), Trond Trosterud Paatsjoven ja Pyssyjoven dialektiitten sitomasuhtheita (Binding relations in two Finnmark Finnish dialects 1990), Klaus Skoge kolmanen infinitiivin illatiivin variasuunii Raisin, Pyssyjoven ja Annijoven dialektiissa (Infinitiivin illatiivin variaatio kveenimurteissa 1998), Maarit Soukka kongruenssii (Subjektin ja predikaatin välinen kongruenssi Alf Nielsen-Børsskogin kveenimurteisessa romaanissa Kuosuvaaran takana 2006) ja Mihail Voronov predikeeraavii funksuuniita Alf Nilsen-Børsskogin kielessä (Predikoivat funktiot ensimmäisessä kainunkieisessä romaanissa 2006). Vanhemista tutkimuksista oon hyvä vielä mainita Martti Rapolan Äännehistoriallinen esimerkkikokoelma Jyykeän murteesta (Virittäjä 1939). Kainun kielelä oon tähän asti kirjoitettu hyvin vähän. Enniimitten oon sillä kielelä kirjoittanheet pyssyjokilaiset. Näitä oon ensistäki Alf Nielsen-Børsskog, joka oon antanu ulos kolme rommaanii (Kuosuvaaran takana 2004; Aittiruto 2007; Rauha 2011) ja usheeman diktikirjan (Muistoin maila 2008; Poiminttoi 2010; Älä unheeta minnuu 2010; Korrui tien varrela 2010; Merimies muistelee 2013). Agnes Eriksen oon antanu ulos kainunkielissii lorrui (Piu pau paukkuu. Kvenske rim og regler m.m. 2003) ja eeventyyriitä (Kummitus ja Tähtipoika 1 ja Kummitus ja Tähtipoika II, molemat 2011). Terje Aronsen oon eriliikaisesti toiminu käänttääjännä norjasta kainhuun. Hän oon kääntäny administratiivissii tekstii, uskonollissii tekstii, tutkimustekstii ja kuvasarjoi ja ystävällisesti antanu minule käytthöön niitten digitaaliset versuunit. Etelävarenkilainen Olav Beddari oon kans kirjoittannu muisteluksii omala dialektilla (Niin saapi sanoa. Pieni ruijansuomalainen lukukirja 1987), mistä hän kyllä meinaa, ette se oon yksi suomen dialekti. Lisäksi meilä oon jo kohta sata vuotta vanhaat Just Qvigstadin (Finske fortællinger fra Kvænangen og Nord-Reisa 1924) ja Johan Beronkan muistelukset (myötä kirjassa Syntaktiske iagttagelser fra de finske dialekter jne.). Kainun dialektiita oon kuitenki kovottuna arkiivhiin koko paljon. Grammatikin tutkimisen puolesta tärkkein oon ollu Suomen kielen nauhoitearkisto, mihin oon kovottunna kainun dialektiita 419 tiimaa. Materiaalii oon Omasvuonosta kiini Etelä-Varenkhiin. Tärkkee oon kans se materiaali, mikä löyttyy netistä Ruija-databaasista. Siinä oon enniimitten digitaliseerattuu puhetta Porsangista ja Varengista. Appuu oon kans ollu Muoto-opin arkiston digitaliseeratusta versuunista, missä oon materiaalii Raisista ja Itä-Finmarkusta. Mutta ko vasittuu tutkimusta oon niin vähän, se se oonki ollu oikhein iso työ saađa kokhoon tämän grammatikin. Kielen eri trekkii oon häytyny freistata löyttäät näistä tekstilähtheistä, ja sitte anttaat Kielitingale ehđotuksii ette päättäät, kunka kirjakainuu pitäis oppikirjoissa kirjoittaat. Kunka tämä grammatikki oon syntyny? Alku tähän grammatikkhiin tuli, ko mie vuona 2006 aloin opettamhaan kainun kieltä Tromssan universiteetissa. Silloin ei ollu olemassa mithään kainun kielen grammatikkii, ja sillä mie häyđyin alkkaat semmoista laittamhaan. Grammatikin ensimäisen versuunin dialektipohjaksi mie otin Porsangin ja eriliikaisesti Pyssyjoven dialektin, ko siitä löytyi enniimitten kirjoitettuu tekstii, mistä saatoin selvittäät kainun kielen grammatikaalissii trekkii. Eriliikaisen tärkkee materiaalilähđet oli Alf Nielsen-Børsskogin rommaani Kuosuvaaran takana mikä oli tullu ulos justhiin vähän ennen työn alkkuu. Heti alkoi kans kainun kielen viralisempi suunittelu. Isotinka antoi vuođen 2006 staatinbudsetissa rahhaa kainun kielen standardiseeraamisheen, ja eđesvastuu työstä panthiin Kainun institutin pääle. Niin sitte vuona 2007 perustethiin Kainun institutin alle ensistä Kieliraati ja vuona 2008 Kielitinka. Kielitingan mandaatiksi tuli standardiseerata kainun kieltä. Standardi anttaa mallii sille, minkälaista kieltä pitäis käyttäät oppikirjoissa. Se ei kuitenkhaan alun alkkain ollu Kielitingale selvä, ette kunka tämmöistä standardii pitäis alkkaat rakentamhaan. Kielessä oon aina variasuunii eri dialektiitten välissä, ja niin oon kainun kielessäki. Ko kieltä sitte alkkaa kirjoittamhaan ja rakentamhaan ylös, se häyttyy päättäät, ette millä prinsipillä sitä tehđhään. Yksi mahđolinen prinsippi oon semmoinen, ette freistathaan tehđä kompromissin kaikkiin kielen dialektiitten välilä. Vähäsen siihen laihiin oon rakenettu 1800-luvula esimerkiksi suomen kirjakieltä, ko siihen otethiin myötä kielen haamui ja sannoi sekä öystä- ette vestadialektiista. Pohjaiset dialektit ei kuitenkhaan olheet myötä siinäkhään kirjakielen rakenuksessa. Toinen kaava tehđä kieltä oon lähteet siitä dialektista, mikä oon enniimitten käytössä ja millä oon enniimitten kirjoitettu. Se oon sitte ylheensä ollu kans administrasuunin kieli. Niin oon pantu kokhoon esimerkiksi ruottin kirjakielen ja franskan kirjakielen. Jos seurattais tätä prinsippii, se silloin se olis selvästi Porsangin dialekti ja porsankilaiset kirjoittaajat minkä pohjalta kainun kielen standardin pitäis rakenttaat: Tähän asti melkhein kaikki, mitä oon kirjoitettu, oon kirjoitettu sillä varieteetilla. Tämä oliki juuri se minun alkupöräinen strategii, ko mie aloin grammatikkii kirjoittamhaan. Molemilla strategiila oon hyvät ja huonot puolet. Ko rakenethaan kompromissikielen, se se ei ole ennää kenenkhään kieltä. Se näyttää vähäsen viekkhaalta kaikile. Jos sitte taas rakenethaan kielen tyhä yhđen dialektin pohjale, se muitten dialektiitten puhhuujat tunnethaan, ette kieli ei ole ommaa kieltä ja tykäthään ette se oon väärin. Vielä saattaa valita semmoisenki strategiin, ette hyväksythään variasuunii. Tämä saattaa olla semmoista, ette ei ollenkhaan anneta mallii kunka pitäis kirjoittaat, mutta jokhainen kirjoittaa ittensä dialektin ja halun jälkhiin. Tämä kyllä soppii, ko oon kysymys sieväkirjalisuuđesta. Mutta ko kielen häytyis opettaat lapsile ja ihmisille, jokka ei ollenkhaan sitä saata, se silloin ei kyllä semmoinen prinsippi menesty. Muu tapa hyväksyyt variasuunii oon ette annethaan mahđolisuus käyttäät samasta grammatikin kategoriista kahta eli usheemppaa varianttii. Näin Kielitinka päättiki. Se oon päättäny ette vaihettelluu ja paralellissii haamui pittää hyväksyyt silloin, ko löyttyy semmoissii markkööriitä, mikkä selvästi eroitethaan dialektit toinen toisesta ja mitä kielenpuhhuujat ja semmoiset kielimiljööt, missä vielä kieli ellää, piđethään tärkkeenä. Tämä näkkyy tässä grammatikissa siinä, ette muutamisti samale grammatikaaliselle kategoriille annethaan kaksi eli kolme kaavaa, kunka assiin saattaa kirjoittaat. Usheimitten kuitenki oon tyhä yksi variantti, sillä ko kainun eri dialektit oon kohta liki toinen toista eli markanttii vaihettelluu oon kohta vähän. Vielä oon Kielitingala ollu toinen tärkkee prinsippi: Myötä oon otettu tyhä semmoissii trekkii, mikkä löyđythään kainun dialektiista. Ko kielen eri haamuista ja struktuuriista oon päätetty, se oon kattottu kaikkii kainun kielen dialektiita Yykeänvuonosta Paatsjoenlakshoon, mutta ei olheen kielii eikä dialektiita Norjan alan ulkopuolelta. Toinen strategii olis ollu tehđä kompromissii meänkielen eli kirjasuomen suunthaan, mutta näin ei ole tehty. Alun alkkain Kieliraađin ja Kielitingan työnjavoksi ajatelthiin, ette Kieliraati ehđottaa assiita Kielitingale ja sitte Kielitinka niitten ehđotusten pohjala tekkee päätökset. Ko Kieliraađin valithiin, se siihen jäseniksi otethiin kielentutkiijoita, Kielitingan jäseniksi taas valithiin kielenkäyttääjiitä, mikkä representeerathaan eri dialektiita. Kieliraadin jäseniksi tuli Irene Andreassen, Terje Aronsen, Pia Lane, Anna-Riitta Lindgren ja tämän grammatikin kirjoittaaja. Kielitingan jäseniksi valitethiin Trygg Jakola, Oddgeir Johansen, Dagny Olsen, Henry Osima ja Leena Pedersen. Oddgeir Johansenin sijale valittiin hiljemin Kyrre Isaksen. Työnjako Kieliraađin ja Kielitingan välissä oli kuitenki vähäsen monenmukkainen, ja Kieliraađin panthiin alas, ko sen toimiaika loppui kevväilä 2010. Kieliraati kerkis sen yhđen toimikauđen aikana käsittelemhään ortografiin, fonologisen ja morfofonologisen vaihettelun, verbiin ja nomeniitten taivutuksen ja melkhein syntaktinki. Käsittelyn pohjana oli minun studenttiita varten tekemä grammatikki. Kieliraati teki sitte ehđotuksii sen ympäri, ette minkälaista variasuunii sen mielestä passais ottaat myötä oppikirjastandardhiin. Issoimat työt tässä oli verbiin ja nomeniitten taivutus. Verbiin variasuunin Kieliraađile valmisteli Anna-Riitta Lindgren, nomeniitten taivutuksen variasuunin valmistelin mie. Jälkhiin ko Kieliraati oli pantu alus, se mie olen yksin ollu edesvastaamassa ehđotusten valmistelemisesta Kielitingale. Kielitingan jäsenet oon kans välilä tulheet ommiin ehđotusten kans, mikkä muut jäsenet oon sitte hyväksynheet eli hylänheet. Tämän nyt käđessä olleevan grammatikin pohjana oon net päätökset, mitä Kainun kielitinka oon tehny. Rankana oon kuitenki se grammatikki, minkä mie alun alkkain laitoin Porsangin varieteetin pohjalta, ja grammatikin teoreettisesta kaavasta mie olen yksin eđesvastauksessa. Kainunkielisen grammatikin tekstin mie olen kirjoittannu enniimitten sillä kirjakainun varieteetilla mikä oon likkiimpännä Porsangin varieteettii. Se oon ollu helpoin ja praktilissiin alternatiivi, sillä ko siihen mie olen saanu mallii tekstiistä, mikkä jo oon olemassa. Kuitenki grammatikin kieli kaikessa freistaa seurata niitä päätöksii, mitä Kielitinka oon tehny. Termii ja muitaki sannoi oon tietenki pitäny laittaa uussii, ko varhemin ei tämänsorttista tekstii ole kainuksi kirjoitettu. Kainun dialektiista Kainun dialektiita oon vanhaastansa puhuttu Tromssan ja Finmarkun fylkiissä. Nyt niitä puhuthaan yhtä paljon isoissa kaupungiissa niin ko Uslussa ja Tromssassa. Mutta joka paikassa probleeminna oon ette puhhuujamäärä vähenee ette vähenee ja puhhuujiitten ikästruktuuri oon oikhein viinto: Vanhiimiista sukupolvista puhhuujiita löyttyy kohta paljon, mutta nuoriimat ei melkhein olheen saata kainun kieltä. Tärkkeimät vanhaat puhuma-alat oon merkitty alapuolen kartthaan. Kartta: Kainun puhuma-ala ja tärkkeimät komuunit ¶
Karttapohja: Norgeskart.kart.statkart.no Se oon tradisunaalisesta lingvistisestä näkövinkkelistä kattottu, ette kainun dialektit kuuluthaan niin käsketthyin suomen kielen peräpohjalaishiin dialekthiin. Kainun dialektiitten lisäksi näihin oon räknätty Suomen puolela Kemistä pohjaisheen puhutut dialektit ja kaikki Ruottin puolen itämerensuomalaiset dialektit. Nyt ko kainun kieli ja meänkieli oon saanheet oman kielen statuksen, emmä ennää puhu niistä suomen kielen dialektina. Mie olen alkanu käyttäät tämmöisistä toinen toista oikhein paljon muistuttaavista kielistä sannaa likikielet (katto esimerkiksi Suomi ja sen likikielet – erilaisia kielipoliittisia valintoja ja niiden taustoja. – Congressus nonus internationalis fenno-ugristarum 7.–13.8.2000 Tartu, Pars VI, 251–260). Kainun kieli ja meänkieli oon sitte likikielet toinen toisele ja vielä suomen kielele. Mie olen toisessa yhtheyđessä (Proximity languages and standard Finnish – different linguistic choices for different minorities. – Planning a new standard language 2010) räknäny ensistäki kainun kielen ja meänkielen välisen , ja toiseksi vielä niitten saman indeksin kirjasuomen suhtheen. Indeksin oon räknätty Lauri Kettusen 61 semmoisen dialektikartan jälkhiin, missä oon nokko informasuunii kainun ja meänkielen dialektiista (Suomen murteet III. Murrekartasto 1969). Kartoissa oon myötä semmoissii trekkii, mikkä meinathaan ette eroitethaan suomen kielen dialektiita toinen toisesta. Indeksin oon räknätty niin, ette jos kaikki trekit oon samat, se resultaatti oon 1, mutta jos yksikhään ei ole sama, se resultaatti oon 0. Resultaatti oon tämmöinen: Kainu vs. meänkieli	0,87 Kainu vs. kirjasuomi	0,53 Meänkieli vs. kirjasuomi	0,52 Näjemä sitte ette näitten trekkiin jälkhiin meänkielen ja kainun kielen dialektit oon oikhein likelä toinen toista. Jos emmä ottais olheen myötä variasuunii, mutta tyhä kattoisimma löyttyykö kielen puhuma-alalta kartoista samat haamut, se resultaatti olis puhđas 1. Mutta kunka kainun dialektit sitte oon toinen toisen suhtheen? Mie olen freistanu räknätä sitäki. Mie olen selvittänny semmoisten 16 trekin essiintymistä, missä kainun dialektiissa oon variasuunii. Myötä oon enniimitten trekkii, mitä piđethiin kriteerinnä ko Kielitinka ittensä työn aluksi freistas päättäät, minkälaisheen kielheen likikielten eli meänkielen ja kirjasuomen suhtheen standardiseeraamisessa olis hyvä sihđata. Materiaalinna selvityksessä mie olen käyttäny sammoi materiaaliita ko mie olen käyttäny, ko olen tehny Kielitingale ehđotuksii kirjakainun haamuiksi (katto ylipuolelta kohđasta 1.2). Selvitys oon kyllä joksiki summaarinen, ja mie en ole antanu sitä varhemin ulos. Tulokset oon kovottunna alapuolen tabelhiin. Siinä dialektit oon lujeteltu iđästä läntheen eli näin: E = Etelä-Varenki, V = Vesisaari, T = Teno, P = Porsanki, A = Alattio, N = Naavuono, R = Raisi, K = Kaivuono, O = Omasvuono (Yykeä). Viimisheen kolonhaan oon merkitty trekkiin essiintyminen Alf Nilsen-Børskogin kirjoissa (AB). Ylheisyysmerkit meinathaan: – trekki (melkhein) ei essiiny, (-) joksiki harvinainen, +/- ei ole tavalinen eikä epätavalinen (+) joksiki tavalinen, + oikhein tavalinen. Se oon tärkkee havaita, ette vyrtteeraus oon suhtheelista: Esimerkiksi singulaarin 1. ja 2. persoonan persoonapronomenina joka puolela oon käytössä haamut mie ja sie, mutta haamuin mi ja si ylheisyys vaihettellee dialektista toisheen. Tabeli: 16 trekin tavalisuus kainun dialektiissa ¶
Mie olen räknäny jokhaisen dialektin distansin toishiin dialekthiin siihen laihiin, ette ensistä mie olen aina antanu erittäin yhđen dialektin osalta jokhaiselle trekile arvon 1 ja sitte jokhaisen muun dialektin jokhaiselle trekile erittäin distansiarvoi 1–0 (väliarvot 0,75, 0, 5 ja 0,25). Sitte mie olen räknäny trekkiin distansiarvoin keskimäärän. Keskimäärä näyttää dialektin välimatkan muihin dialekthiin. Mitä likempännä arvo oon arvoo 1, sitä likheisemmät dialektit oon. Alapuolen tabeli näyttää tulokset. Tabeli: Dialektit toinen toisen suhtheen ¶
Näjemä ette tämän tabelin jälkhiin Etelä-Varengin dialektii likkiimpännä oon Vesisaaren dialekti (0,98), Tenon dialektii likkiimpännä oon Omasvuonon dialekti (0,83), mikä oon kans likkiimpännä Alattion dialektii (0,88). Porsangin dialektii likkiimpännä oon Raisin dialekti (0,84) ja Naavuonon dialektii likkiimpännä oon Kaivuonon dialekti (0,80). Alf Nielsen-Børsskogin kieli oon tietenki likkiimpännä Porsangin dialektii, mutta ko Alfin kielessä ei melkhein ole variasuunii, mutta itte dialektissa oon, se likheisyysarvoksi tullee 0,83. Tabelista havaittemma kans, ette kainun dialektit ei haamusta semmoista dialektikontinuumii, missä krannidialektit oltais likkiimät toinen toiselle. Poikkeema oon Varengin dialektit eli Etelä-Varengin ja Vesisaaren dialektit, mikkä oon oikhein likheiset. Sillä ei minun mielestä ole oikhein jakkaat dialektiita itädialekthiin ja länsidialekthiin. Näyttäis ette parempi olis puhhuut neljestä joukosta: 1. Varengin dialektiista, 2. Tenon, Alattion ja Omasvuonon dialektiista, 3. Porsangin ja Raisin dialektiista ja 4. Naavuonon ja Kaivuonon dialektiista. Se oon kans mahđolinen, ette jos verttaustrekiksi valittais jokku toiset trekit, se tulos olis erilainen. Isompi materiaali ja tarkempi analyysi saatettais kans muuttaat käytetyitten trekkiin ylheisyysvyrtteerauksii. Problemaattinen oon seki, ette kaikile trekiile oon annettu sama paino: Se oon tietenki niin, ette esimerkiksi eroitus geminasuunissa oon paljon isompi assii ko eroitus tyyppii pessä ~ pestä. Summa summarum saatama kuitenki sannoot, ette dialekti-isoglossit menhään kainun kielialala ristin rastin. Sillä ei tässä grammatikissa olekhaan erittäin käytetty mithään dialektijakkoo, missä sanottais ette tämän joukon variantit oon nämät ja tämän joukon variantit oon nämät. Silloin ko samale grammatikin kategoriile oon hyväksytty kaksi varianttii eli usheeman variantin, se ushein oon kuitenki mainittu, mikä variantti oon enämen Porsangin (ja Raisin) variantiksi soppiiva, mikä taas Varengin variantiksi soppiiva, mikä taas muitten. Muutamisti puhuthaan kans Pohjais-Tromssan dialektiista. Mutta mithään eksplisittista dialektijakkoo mie en ole halunu enkä saattanukhaan tehđä. Grammatikin inspirasuunilähtheet, mooli ja ylösrakennus Yhđenlaisena ensimäisenä kainun kielen grammatikkina saattaa pittäät Johan Beronkan kahta esitystä Porsangin ja Vesisaaren dialektiista (katto ylipuolela kohđasta 1.2). Nyt käđessä olleeva grammatikki oon ensimäinen ylheisesitys kirjakainun grammatikiksi. Sillä sillä ei olekhaan ollu mithään yhtä tahi vasituista esikuvvaa. Inspirasuunii mie olen kuitenki saanu eri suomen kielen kuvvauksista. Vähäsen olen kans pitäny silmälä saamen kielen ja norjan kielen kuvvauksii. Tärkkeimpinnä inspirasuunin lähtheinä saatan mainita seuraavat: Hakulinen, Auli – Maria Vilkuna – Riitta Korhonen – Vesa Koivisto – Tarja Riitta Heinonen – Irja Alho: Iso suomen kielioppi. SKS 2004. Vilkuna, Maria: Suomen lauseopin perusteet. Edita 1996. Pajunen, Anneli: Suomen verbirektiosta. Verbin argumenttirakenteen jäsenten valinnasta. Turun yliopisto 1999. Pajunen, Anneli: Argumenttirakenne. Asiantilojen luokitus ja verbien käyttäytyminen suomen kielessä. SKS 2001. Nickel, Klaus Peter: Samisk grammatikk. Universitetsforlaget 1990. Faarlund, Jan Terje – Svein Lie – Kjell Ivar Vannebo: Norsk referansegrammatikk. Universitetsforlaget 1997. Näitä modifiseeraamala, yksinkertaistamala ja eri tavoila yhtheen panemalla olen sitte tullu semmoisheen kaavhaan, minkä jälkhiin tässä grammatikissa kainun kieltä kuvathaan. Tämän grammatikin moolina ei kuitenkhaan ole minkhään lingvistisen teoriin ylösrakentaminen eli kehittäminen. Grammatikin primäärinnä moolina oon esitellä Kielitingan päättämät oppikirjanormit ja siihen laihin olla apuneuvona kainun kielen oppiijoile ja käyttääjille. Toivon ette sitä näin passaa käyttäät sekä hakemakirjana ette oppikirjana. Eri kapitteliitten oorninki oon semmoinen, ette ensistä freistaan anttaat ylheiskäsityksen kainun kielen ylösrakenuksesta ja sitte sen morfofonologisesta vaihettelusta ja varieteetiitten välisestä äänelisestä vaihettelusta. Sitte tullee syntaksin valtakapitteli; mie piđän ette haamui oon helpompi oppiit ko ensistä tiettää, minkälaisheen raamhiin niilä oon meininkinnä passata. Syntaksin jälkhiin tullee detaljeerattu kuvvaus nomeni- ja verbimorfologiin ympäri. Muistelen jokhaisen kategoriin kohđala vielä lyhykäisesti, missä syntaktisissa ympäristöissä niitä käytethään. Sitten esittelen erittäin eri pronomenikategoriit, lukusanat, adverbijoukot, adposisuunijoukot ja viimisennä esittelen eri junksuunijoukot eli konjunksuunit ja subjunksuunit. Näissä kolmessa viimisessä näkövinkkeli oon semanttis-syntaktinen. Derivasuunii ei tässä grammatikissa olheen käsitellä. Sitä ei melkhein ole tutkittu, ja Kielitinka ei ole sitä vielä käsitelly. Beronkalta (1925) kuitenki löyttyy lujeteltuna kohta paljon derivasuunisuffiksiitaki ja tiettoo niitten käytöstä. Kainun kielen rakenus Selvitämmä ensistä sitä, minkälainen kainun kielen ylösrakenus ylheisesti oon. Kattoma, minkälaiset äänet siinä oon, kunka nämät äänet kirjoitethaan, minkälaisista elementiistä sanat oon rakenettu ja kans minkälaissii valtaprinsippii oon olemassa, ko sanat panhaan yhtheen syntaktiksi. Äänet ja ortografii Äänet Kainun kielen äänet oon /a đ e f h i j k l m n ŋ o p r s t u v y ä ö/. Näistä vokaaliita oon /a e i o u y ä ö/. Loput oon konsonantit. Lainasanoista löyttyy vielä konsonantit /b d g/ ja saamen kielestä lainatuista paikannimistä konsonantti /š/. Tämän konsonantin /š/ äänethään samhaan laihiin ko engelskan kielen sh eli /š/ suhisee. Ko tässä grammatikissa meinathaan konsonanttiita ylheisesti eli mitä tahansa konsonanttii, se merkittemmä sitä isola pukstaavilla K. Vokaaliista /o u ö y/ oon labiaalit eli ymmyräiset. Se meinaa, ette ko niitä äänethään, se huulet oon ymmyräisinä. Muut oon levveitä, eli niissä suupuolet veđethään sivulepäin. Vokaalit oon aina ääneliset ja ilmareikä oon sitte auki koko ääntämisen aijan. Vokaalit jajethaan kahtheen joukkhoon kans sen jälkhiin, ette oonko kieli suussa takana eli eđessä ko niitä äänethään. Takavokaaliksi sanothaan vokaaliita /a o u/, etuvokaaliiksi vokaaliita /ä ö y i e/. Takavokaalit a, o ja u oon suffiksiissa vaihettelussa etuvokaaliitten ä, ö ja y kans, ja tämmöissii vaihetteluparrii merkittemmä näin: a ja ä = A, o ja ö = O, u ja y = U. Ko meinathaan vokaaliita ylheisesti eli mitä tahansa vokaalii, se merkittemmä sitä isola pukstaavilla V. Konsonantiista /f h k p s t/ oon äänettömmiitä eli ko niitä äänethään, se suun ilmareikä oon kiini. Konsonantit /đ j m n ŋ r/ oon ääneliset eli ilmareikä ei ole kiini ko alussa. Konsonantti /đ/ essiinttyy tyhä /t/:n graadivaihetteluparina, eli jos sanan jossaki haamussa oon /đ/, se meinaa sitä, ette sanan jossaki toisessa haamussa oon /t/. /đ/:n äänethään niin ko engelskan sanan there ensimäinen ääni. Sen kuulee nykykielessä tyhä Porsangissa, muista varieteetiista se oon kađonu. Konsonanttiita /k p t/ käskethään klusiiliksi. Net oon ruijan kielessä aspireeratut, eli niissä vähäsen puhalethaan sen jälkhiin ko suuväylä oon konsonantin jälkhiin aukaistu. Kainun kielessä net äänethään ilman aspirasuunii. Sillä ruijalainen helposti kuulee net ko /g b t/. Net oon kuitenki kainun kielessä – niin ko ruijan kielessäki – äänettömät. Ääni /f/ ei kans ole tavalinen muuvala ko lainasanoissa. Yhđessä kohđassa se kuitenki oon melkhein tavalinen muutoinki: Ko sannoi taivutethaan, se /v/ ja /h/ jouđuthaan välilä vieritysten, ja silloin net ushein äänethään niin ko /f:/. Niin ko sana (sg.nom. : sg.gen.) taivas : taivhaan, minkä moni äitinkielinen kainulainen äänttää /taif:a:n/, mutta mahđolinen sen oon äänttäät kans /taivha:n/. Pukstaavit Kainun kielessä oon sama valtaprinsippi ko suomen kielessäki: Yhtä ääntä vastaa yksi pukstaavi. Ainua isompi poikkeema oon /ŋ/-äänen kirjoittaminen. Se löyttyyki tyhä lyhykäisenä /k/:n eđestä ja pitkänä /ŋk/:n graadivaihetteluparina. Niin ko /keŋkä : keŋŋän/ eli /faŋki : faŋŋin/. Tässä /ŋk/ kirjoitethaan nk ja /ŋŋ/ kirjoitethaan ng eli kenkä : kengän, fanki : fangin. Toinen poikkeema oon, ko vh äänethään /ff/ (katto ylipuolela kapitteli 2.1.1 Äänet). ¶
Joissaki vieraslainoissa eli sitaattilainoissa saatethaan kirjoittaat kans c, q, w, x, z, å lähtökielen kaavan jälkhiin. Ääniin pittuus ja kirjoittaminen Kainun kielessä oon opposisuuni lyhykäisten ja pitkiin ääniin välilä. Tätä opposisuunii merkithään näin: Ko kysymyksessä oon lyhykäinen ääni, se kirjoitethaan tyhä yhđen pukstaavin, ko kysymyksessä oon pitkä ääni, se kirjoitethaan kaksi pukstaavii. Esimerkkii tuli /tuli/, tuuli /tu:li/, tulli /tul:i/, tullii /tul:i:/. Diftongit ja niitten paikka sanassa Kainun kielessä oon ensimäisessä tavussa olemassa seuraavat diftongit eli vokaalikombinasuunit, mikkä äänethään yhtheen eli yhtenä tavuna: i-loppuiset: ai, ei, oi, ui, yi, öi. Esimerkkii: laina, keino, koira, kuiva, plyijy, tröijy. o- ja ö-loppuiset: uo, yö. Esimerkkii: huoli, työ. u- ja y-loppuiset: au, eu, ou, äy, öy. Esimerkkii: sauna, neula, koulu, häyttyy, köyhä. Pronomenin nuot taivutuksesta löyttyy kans triftongi: nuoilta, nuoitten jne. Dialektiista löyttyy kans muunlaissii triftongiita. Muissa taphauksissa tekstissä vieritysten olleevat vokaalit kuuluthaan eri tavhuin. Kauvempanna sanassa eli toisessa, kolmanessa jne. tavussa, oon tyhä i-loppuissii diftongiita, niin ko havaita, taloissa, aurinkoinen. Muut kahđen vokaalin raiđot jajethaan sitte kauvenpanna sanassa oshiin eli sanan kaota jajama ka-o-ta ja sanan taphaus jajama tap-ha-us. Tavu, tavupaino ja tavun pittuus Mikä oon tavu? Sana oon pantu kokhoon tavuista, jokka taas oon pantu kokhoon äänistä. Niin ko sana kai-nu-lai-sis-ta oon pantu kokhoon viiđestä tavusta. Tavvuin rajan valtasääntö oon, ette jokhaisen konsonantin ja vokaalin kombinasuunin eđessä oon tavuraja. Joskus tavuraja saattaa kulkkeet kans kahđen vokaalin välistä, niin ko sanassa A-lat-ti-o. Tämä ei kuitenkhaan ole oikhein tavalinen, sillä ko usheimitten, ko kaksi vokaalii oon pörätysten, se net haamustethaan diftongin. Ja silloin ei niitten välissä tietenkhään ole mithään tavurajjaa. Jos kaksi vokaalii, mikkä kuuluthaan eri tavhuin, jouđuthaan vieritysten, se niitten välhiin panema merkin ’, niin ko (sata →) sa’as, (hauki :) hau’issa. Tätä merkkii kuitenki käytämä tyhä silloin, ko sanan muutoin saattais lukkeet väärin. Kirjoitamma esimerkiksi (tieto :) tieot, (joki :) joen ja (lauta :) lauan; kainun kielessä ei ole olheen diftongii eo, oe eikä toisessa tavussa diftongii ua, ja sillä teiđämä, ette sanoissa tavurajat mennee tie-on, jo-en ja lau-an. (Katto diftongiista ylipuolelta kohđasta 2.1.4.) Tavupaino Kainun kielessä oon hyvin reekelinen tavupaino. Painoo oon kolmee lajjii: valtapaino (eli issoin paino), sivvupaino (vähän pienempi paino) ja painoton (vielä pienempi paino eli kohta ei ollenkhaan painoo). Reekeli oon yksinkertainen: Ensi tavussa oon aina valtapaino. Sen jälkhiin joka toinen tavu oon painoton, joka toinen sivvupainolinen. Viimi tavu oon aina painoton. Esimerkiksi sanassa kai-nu-lai-ses-sa-ki ensi tavu kai oon valtapainolinen, toinen tavu nu oon painoton, kolmas tavu lai oon sivvupainolinen, neljes tavu ses oon painoton, viiđes tavu sa oon sivvupainolinen ja kuuđes tavu ki oon painoton. Tavun pittuus Tavupaino ei kainun kielessä vaikuta mithään tavun pittuutheen. Siinä kainun kieli oon erilainen ko esimerkiksi ruijan kieli. Tavun pittuuđella oon kuitenki merkitystä siinä, minkälainen graadivaihettelu sanassa oon eli oonko siinä ollenkhaan mithään graadivaihettelluu (graadivaihettelusta katto kohđasta 3.1.1). Tavvui oon kahta pittuutta: lyhykäissii tavvui ja pitkii tavvui. Lyhykäinen oon semmoinen tavu, joka loppuu lyhykäisheen vokaalhiin. Pitkä oon semmoinen tavu, missä oon pitkä vokaali eli diftongi eli se loppuu konsonantthiin. Esimerkiksi sana ko-ta oon pantu kokhoon kahđesta tavusta, mikkä kumpiki oon lyhykäiset. Sana pie-ni oon kans pantu kokhoon kahđesta tavusta, mutta ensimäinen oon pitkä, toinen lyhykäinen. Sana A-lat-ti-o oon pantu kokhoon neljestä tavusta, mistä toinen oon pitkä, muut lyhykäiset. Sanassa kai-nu-lai-ses-ta pitkät oon ensi tavu kai, kolmas tavu lai ja neljäs tavu ses, lyhykäiset oon toinen tavu nu ja viiminen tavu ta. Sanan rakenus Sanan alku-, ydin- ja loppukonsonantit Kainun alkusanat oon olheet kaksitavuiset – joku pronomeni oon ollu yksitavuinenki. Net oon olheet mallii (K)V(V)K(K)V. Esimerkkii: pata, kukka, paska, pieni, ääni. Nykykielessä oon kuitenki kans yksitavuissii sannoi niin ko työ, tie, juo-, vie-. Usheempitavuiset sanat oon deriveerattu kaksitavuisista eli net oon lainasannoi. Lainoin läpi kielheen oon tullu muitaki muutoksii. Nykysannoin rakenus oon tämmöinen: Sanan alussa saattaa olla mikä tahansa pitkä eli lyhykäinen vokaali eli diftongi eli yksi konsonantti. Kaikki muut konsonantit ko đ saattaavat essiinttyyt yksin sanan alussa. Mutta lainasanoissa sanan alussa saattaa olla konsonanttikombinasuuniki. Tavalissii konsonanttikombinasuuniita oon: l-loppuiset: fl, kl, pl, sl. Esimerkkii: fläkki, flasku, klasi, kläppi, plassi, plokata, sliipata, sluuka. r-loppuiset: fr, kr, pr, tr. Esimerkkii: frahti, frouva, kravata, kraatari, pruuni, pruukata, trappu, trolli. kn: Esimerkiksi knappi, knuppi, knippu. Usheimat tämmöiset oon kohta vanhoita lainoi ruottin kielestä, ja net löyđythään kans usheista suomen kielen dialektiista ja meänkielestä Ruottista. Muita oon kv, skr, sk, sp ja str. Esimerkkii: kvartti, kvääni, skruvi, skarffa, spiuni, staara, strenka. Nämät oon ylheisesti uuđemppii lainoi ruijan eli lapin kielestä. Sanan ensimäisen ja toisen tavun rajala saattaa olla yksi tahi ei yhthään konsonanttii. Esimerkiksi joki : joen /jo,en/ ~ joven. Näitä kuttuma yđinkonsonantiksi eli yđinkonsonanttikombinasuuniksi, jos konsonanttiita oon kaksi eli enämen erilaissii. Se ainua konsonantti saattaa olla mikä tahansa kainun konsonantiista ja se saattaa olla kans pitkä, niin ko sanoissa pannu, koukku. Kainun yđinkonsonanttikombinasuunit oon: Tabeli 1: Kahđen konsonantin yđinkonsonanttikombinasuunit ¶
Sillon ko ensimäinen komponentti oon äänelinen (/ŋ/, n, m, l, r) toisena komponenttina saattaa olla pitkä äänetön konsonant (k, t, p eli s). Esimerkkii: pankko, kynttilä, värssyy, lamppu, hirttää. Eriliikaisesti uuđemissa lainasanoissa oon kans muita kombinasuuniita. Esimerkkii linja, räknätä, traktori, autsi. Oon kans mahđolinen, ette konsonanttiita oon kolme erilaista. Silloin kaksi ensimäistä kuuluthaan ensimäisheen tavhuun, kolmas toisheen tavhuun. Net kuitenki oon harvinaiset, ja tyhä rst ja rsk oon joksiki tavaliset. Esimerkkii: pyrstö, hurskas, porstua, myrsky, hersku, turska, tirskuttellee. Esimerkkii muista, mikkä kaikki oon oikhein harvinaiset ja löyttyyvät tyhä lainasanoista: pukstaavi, hanska, sentrumi, engelska, spanska, altso, kräntsi, vekslata, intressi, kontrahti, astma. Kauvempanna sanoissa konsonanttikombinasuuniita oon vielä vähemän. Silloin oon ushein kysymyksessä sanan kannan loppukonsonantin – eli sen osan, mistä oon otettu pois kaikki suffiksit – ja suffiksin ensikonsonantin joutuminen pörätysten eli sitten suffiksin sisäisestä kombinasuunista (katto suffiksiista alapuolela kohđasta 2.3.3 Morfeemiitten oorninki). Ylheisimmät oon t-loppuiset (nt, lt, rt, st, ht), k-loppuiset (nk, lk, rk, sk), s-loppuiset (ns, ls, rs, ks) ja mp. Esimerkkii: parantunnu, puhaltannu, kumartui, kalastaat, tapahtuut, aurinko, voitanko, ajatelkaa, ymmyrkäinen, äitinsä, puhalsin, kumarsin, kysymykset, parempi. Porsangin varieteetissa ht:n sijassa oon tavalisesti tt, esimerkiksi tapattuut. Siirtymä-h saattaa olla minkä tahansa konsonantin jäljessä. Esimerkiksi (sg.nom. : sg.ill.) suku : sukhuun, pörsi : pörshiin, myrsky : myrskhyyn, (1.inf. : 3.inf.ill.) jakkaat : jakamhaan, maata : makkaamhaan, (sg.nom. : pl.nom.) venet : venheet, kirkas : kirkkhaat. (Siirtymä-h:sta seissoo enämen kohđassa 3.1.3 Siirtymä-h.) Sana saattaa loppuutki konsonantthiin, mutta tyhä yhtheen. Tästä oon joku poikkeema, ko sana oon lopusta lyheny, niin ko kans < kansa. Sanan lopussa essiinythään konsonantit n, l, r, s ja t. Esimerkkii: paimen, kyynel, sisar, kirkas, venet. Vokaaliharmonii Kainun kielessä oon kaikile varieteetiile yhtheinen fenomeeni, mitä käskemä vokaaliharmoniiksi. Se meinaa semmoista fenomeenii, ette sanan juuren vokaaliitten kvaliteetti eli se, oonko siinä takavokaali(ita) eli etuvokaali(ita), vaikuttaa suffiksiitten vokaaliitten kvaliteetthiin. Niin ko (nomeninhaamui) joki : jove/ssa, huonet : huonhee/ssa : huonet/ta, kota : kođa/ssa ~ koa/ssa mutta niemi : nieme/ssä, elämä : elämä/ssä : elämä/ä, meri : mere/ssä : mer/tä. Tahi (verbihaamui) lukke/et : luje/ma : luke/nu mutta lähte/et : lähđe/mä : lähte/ny. Vokaaliharmonii näkkyy kans derivasuunisuffiksiissa. Esimerkiksi sammu/ut → sammu/tta/at mutta lähte/et → lähä/ttä/ät, kuol/a → kuole/ma mutta ellä/ät → elä/mä. Vokaaliharmonii oon, ko sen yksinkertaisesti sanothaan, tämmöinen: ¶
Takavokaaliita eli vokaaliita, mikkä äänethään suun takaosassa, oon a, o ja u. Kaikki muut vokaalit eli e, i, ä, ö ja y oon etuvokaaliita. Vokaalit haamustethaan parrii siihen laihiin, ette a:n etuvokaalinen variantti oon ä, o:n etuvokaalinen variantti oon ö ja u:n etuvokaalinen variantti oon y. Etuvokaalit e ja i oon yhđelä laila neutraaliset eli net saatethaan löyttyyt kans takavokaaliitten yhtheyđestä. Esimerkiksis vika mutta ikä, kesä mutta velka. Havaitte kans esimerkiksi (sg.nom. : sg.part.) virsi : virt/tä mutta (sg.nom.) virsta. Sannoin veri ja meri partitiivissa oon vokaaliharmoniissa eroitus toishaalta Porsangin varieteetin ja toishaalta muitten varieteetiitten välissä: Porsangin varieteetissa (sg.nom. : sg.part.) veri : ver/tä ja meri : mer/tä, muissa veri : ver/ta ja meri : mer/ta. Muissa kaasushaamuissa oon kuitenki kaikissa varieteetiissa etuvokaali ä. Esimerkiksi (sg.iness. : sg.ess.) mere/ssä : mere/nä. Tässä grammatikissa merkithään suffiksiitten taka- ja etuvokaalisten variantiitten yhtheistä vokaalii kapitaalilla eli a ~ ä > kirjoitethaan A o ~ ö > kirjoitethaan O u ~ y > kirjoitethaan U Jos meinathaan mitä tahansa vokaalii, kirjoitamma V. Jos rinnatusten oon kaksi samanlaista vokaalii, kirjoitamma VV, jos kaksi erilaista vokaalii, se kirjoitamma V1V2. Morfeemiitten oorninki Kainun kieli oon niin käsketty agglutineeraava kieli. Se meinaa sitä, ette siinä sanan oon pantu kokhoon morfeemiista, jokka panhaan pörätysten ja jokka joka ainua vähäsen muuttaa sanan merkitystä eli funksuunii. Kainun kielessä löyttyy kans sanan sisäistä morfofonologista vaihettelluu, joka kuitenkhaan ei ylheensä vaikuta sanan merkityksheen eli funksuunhiin. Morfeemiita saatama eroittaat seuraavanlaissii: Juurimorfeemit, jokka oon se sanan pieniin osa, jolla oon oma ittenäinen merkitys; derivasuunimorfeemit, joila sanasta tehđhään uuđen sanan eli joila sannoi deriveerathaan; taivutusmorfeemiita, jokka muistelhaan lukkuu (yksi tahi usheempi), tempusta (= aikkaa), modusta (= tappaa) jne. tahi minkälainen sanan funksuuni oon syntaktissa. Ko derivasuunimorfeemit ja taivutusmorfeemit aina lisäthään sanhaan juuren pörhään eikä sen etheen, se näitä saatethaan kumppiiki käskeet suffiksiksi. Sitte oon vielä enkliittiitä, jokka ei oikkeestansa kuulu sanhaan, mutta muistelhaan, kunka se liittyy muihin sanhoin eli vaikka muihin syntakthiinki. Enkliitit kirjoitethaan kainun kielessä yhtheen sanan kans sen lopphuun. Kainun kielen enkliitit oon kysymysenkliitti kO (1), sammaa ko kans meinaava enkiliitti ki (1, 4, 5, 6), sitä kielttäävässä syntaktissa vastaava enkliitti khAAn (2, 3), tyhä kieltoverbin ei ja sen imperatiivihaamuin älä ja älkkää kans käytettävä kä (2, 3), ja vielä modifiseeraavat enkliitit hAn (4), pA (2, 5) ja pAs (6).  Kysymysnkliitiistä kO ja modifiseeraavasta enkliitistä hAn piđämä havaita, ette se oon tavalinen, ette ko niitä käytethään pörätysten samassa sanassa, se net sulathaan yhtheen enkliitiksi khOOn (7). Vielä piđämä havaita, ette ko enkliitti alkkaa klusiililla k, se puhheessa t sen eđessä assimileeraanttuu, eli sanoma [meinaakko] pro [*meinaatko] ja [pojakki] pro [*pojatki]. (1) Meinaatko [meinaakko] sieki tulla myötä, vaikka pojatki [pojakki] tulhaan? (2) Miepä en kyllä lähđe teiđän myötä, eikä kyllä Pekkakhaan. (3) Äläkä luulekhaan, ette mie annan sulle rahhaa! (4) Olishan sitä sullaki rahhaa, jos olisit vähäsen säästäny. (5) Olipa tietenki ennenki kummituksii. (6) Tulepas sieki myötä! (7) Lähtiskhöön sitä vielä tääpänä pyythöön? Nomeniitten ja verbiin ylösrakenus oon prinsipissä samanlainen, vaikka derivasuunisuffiksit ja taivutussuffiksit oonki erilaiset. Nomeniitten ylösrakenus: juuri (+ derivasuunisuffiksi, + derivasuunisuffiksi . . .) (+ luku) (+ kaasus) (+ enkliitit) Esimerkiksi nomenihaamun kainulaisilaki (substantiivista kainulainen, minkä oon laitettu eli deriveerattu substantiivista kainu) oon pantu kokhoon seuraavalla tavala: kainu +	 lais + 	i +	la +	ki juuri	der.suff.	luku	kaasus	enkliitti Nomenihaamun opettajastako (substantiivista opettaja, minkä oon deriveerattu verbistä opetta/a(t), minkä taas oon deriveerattu verbistä oppi/it ~ oppi/a(t)) oon pantu kokhoon näin: ope +	tta +	ja +	sta +	ko juuri	der.suff.	der.suff.	kaasus	enkliitti Finittiverbiin ylösrakenus: juuri (+ derivasuunisuffiksi + derivasuunisuffiksi . . .) (+ tempus/modus) + persoonasuffiksi (+ enkliitti) Esimerkiksi verbihaamun muistelimmako (minkä oon deriveeratu verbistä muista/a(t)), oon laitettu kokhoon näin: muist +	 el + 	i+	mma +	ko juuri	der.suff.	tempus	pers.suff.	enkliitti Verbihaamun ajelisittepa (verbistä ajel/a, minkä oon derveerattu verbistä ajja/a(t)) oon laitettu kokhoon näin: aj +	el +	isi +	tte +	pa juuri	der.suff.	modus	pers.suff.	enkliitti Infinittisillä verbihaamuila oon saman tapainen rakenus. Valta-assii oon, ette sanoissa aina ensi osana oon sanan juuri, sitte derivasuunisuffiksit, sitte muut suffiksit ja sitte viimisennä enkliitit, jos sanhaan semmoissii kuuluu. Yksi poikkeema oon kuitenki: Kainun kielessä oon kans yksi prefiksi, nimittäin epä, joka panhaan aina sanan alkhuun, ennen juurta. Sillä laitethaan adjektiiviista – ja muutamisti substantiiviistaki – uussii adjektiiviita (ja substantiiviita). Uusi sana oon alkupöräisen vastakohta (verttaa ruijan u-prefikshiin). Esimerkkii: epätavalinen, epäselvä, epäjumala. Tässä grammatikissa sannoin morfeemirajjoi merkithään viintopriimuila niin ko kainu/lais/i/la, anne/tta/is, hyppää/mä/ssä. Silloin ko kysymys oon tyhä morfologiista, ei derivasuunisuffiksiita ole erittäin eroitettu juuresta, mutta ensimäinen priimu merkittee rangan rajjaa, niin ko suomalaise/t, ajattelliijo/i/la, matkust/i/mma, muut priimut taivutussuffiksiitten rajjoi. Sanan rangat Sitä sanan ossaa, johon taivutusmorfeemit lisäthään, käskethään tässä rangaksi. Ranka saattaa pittää sisälä vain juurimorfeemin, mutta jos sanassa oon kans derivasuunimorfeemiita, se nämät kans kuuluthaan rankhaan. Samala sanala saattaa olla erilaissii rankkoi. Valtajako oon se, ette eroitamma vokaalirangat ja konsonanttirangat. Vokaaliranka oon semmoinen ranka, mikä loppuu vokaalhiin, konsonanttiranka semmoinen, mikä loppuu konsonantthiin. Esimerkiksi ko meilä oon verbi, joka taippuu (1.inf. : akt.ind.prees.sg1 : akt.ind.prees.sg3) tul/la : tule/n : tulle/e, se 1. infinitiivin ranka tul- oon verbin konsonanttiranka ja tulle- ja tule- sen vokaalirankkoi. Ko meilä kuitenki oon kans semmoissii taivutushaamui ko adjektiivila (sg.nom. : sg.gen. : sg.part. : pl.iness.) pieni : piene/n : pien/tä : pien/i/ssä, se sanoma, ette konsonanttiranka oon näistä haamuista tyhä singulaarin partitiivin haamussa pien/tä. Pluraalin inessiivin haamun pien/i/ssä analyseerathaan siihen laihiin, ette siinä oon vokaalirankhaan piene- lisätty pluraalin i:n, jonka eđestä sitte e oon kađonu. Eli tähän laihiin: pien + tä > pien/tä piene + i + ssä > pien/i/ssä Sanoma siis, ette konsonanttiranka essiinttyy vain semmoisen suffiksin eđelä, joka itte alkkaa konsonantila. Muutoin sanan rankana oon vokaaliranka. Kaikila sanoila oon sitte vokaaliranka, mutta konsonanttiranka oon tyhä joittenki taivutustyyppiin sanoila. Semmoissii sannoi, millä oon tyhä yhđenlainen vokaaliranka, met kuttuma yksirankaisiksi sanoiksi, ja semmoissii, millä oon sekä konsonantti- ette vokaaliranka, met kuttuma konsonanttirankaiseksi sanaksi. Verbii oon kans semmoissii, millä oon kahđenlainen vokaaliranka, lyhykäisempi ja pitempi, ja niitä käskemä tuplavokaalirankaiseksi verbiksi. Konsonanttirankaissii ja tuplavokaalirankaissii kuttuma yhtheisellä nimelä kaksirankaiset verbit. Nomeniitten kohđala ranka saattaa joskus olla sama ko sanan nominatiivihaamu, joka kans oon sanan hakemasanahaamu eli se sanan haamu, mikä seissoo sanakirjassa eli sanalistassa. Tämmöissii oon esimerkiksi yksitavuiset sanat (esimerkiksi sg.nom. : sg.gen. : sg.part. maa : maa/n : maa/ta) ja piđemätki sanat, minkä nominatiivi loppuu A (eli a/ä), O (eli o/ö), U (eli u/y) eli Vi- (esimerkiksi sg.nom. : sg.gen. : sg.part. matka : matka/na : matka/a, juoppo : juoppo/na : juoppo/o, fyyry : fyyry/nä : fyyry/y, maanantai : maanantai/na : maanantai/ta). Kans osala Ki-loppuisista sanoista ranka oon identtinen singulaarin nominatiivihaamun kans, niin ko takki : taki/n, äiti : äiti/n. Ushein sanan rangan häyttyy kuitenki hakkeet sen muista kaasushaamuista. Esimerkiksi seuraavista sanoista häyttyy rangat hakkeet singulaarin genitiivistä ja partitiivista: (sg.nom. : sg.gen. : sg.part.) pieni : piene/n : pien/tä, kainulainen : kainulaise/n : kainulais/ta. Sannoin (sg.nom. : sg.gen. : sg.part.) ty(t)är : tyttäre/n : tytär/tä ja rakas : rakkhaa/n : rakas/ta konsonanttiranka oon sama ko nominatiivihaamu, mutta vokaaliranka löyttyy genitiivistä. Ko oon kysymys verbiistä, ei ranka koskhaan ole sama ko hakemasanahaamu. Hakemasanana sanakirjoissa ja sanalistoissa pruukathaan käyttäät verbin 1. infinitiivin haamuu, niin ko lähte/et ~ lähte/ä ~ lähti/ä, kulkke/et ~ kulke/a ~ kulki/a, kirjoitta/a(t), tul/la, men/nä, kiusa/ta. Näissä oon aina myötä kans 1. infinitiivin suffiksi. Tasan oon siis niin, ette verbistä häyttyy ottaat pois taivutussuffiksit, ette esile saađhaan rangan. Sitä käskethään rangaksi kans semmoissii sanan tyvvii, missä oon myötä joku taivutussuffiksi. Puhuma esimerkiksi pluraalin rangasta, missä oon myötä pluraalin suffiksi i, ja passiivirangasta, mikä oon se verbiranka, mihin passiivin suffiksit lisäthään. Jajame sanat eri taivutustyypphiin sen jälkhiin, minkälaiset rangat niilä oon. Erilaissii taivutustyyppii ja rankkoi met käsittelemä, ko käsittelemä verbiin ja nomeniitten taivutusta. Syntaktin rakenus Syntaktilla meinathaan tässä semmoista kokonhaisuutta, joka pittää sisälä finittisen verbihaamun, johon sitte liittyy muita jäseniitä eli komplementtiita, niin ko subjekti, objekti, adverbiaali eli predikatiivi. Finittinen verbihaamu oon semmoinen verbihaamu, mikä oon verbin persoonahaamussa ja toimii syntaktin verbaalinna. Tätä merkittemmä syntaktikaavoissa pukstaavilla V. Fraasit ja sanaklassit Syntaktit oon pantu kokhoon fraasiista. Fraasila meinathaan tässä semmoista syntaktin ossaa, mitä ei saata jättäät pois ilman ette syntaktin rakenus muuttuu. Niitä saattais käskeet kans syntaktin jäseneksi. Ko meilä oon syntakti Pieni vihrinen mies syö mielelä ruijalaista kallaa, mitä myyđhään Marsin torila se met saatama lyhenttäät sen haamhuun Mies syö mielelä kallaa, ja syntaktin valtarakenus oon vielä sama. Niitä sannoi, mikkä jää jäljele ja mikkä saatethaan representeerata koko fraassii, ko fraasin lyhenethään, käskemä valtasanoiksi. Ko halluuma analyysissä saađa eshiin syntaktin rakenuksen, merkittemmä fraassiin rajjoi hakaparenteesiila []. Eli merkittemmä (1–3): (1) [Pieni vihrinen mies] syö [mielelä] [ruijalaista kallaa, mitä myyđhään Marsin torila]. (2) [Viisi tytärtä] seisoi [torin vieressä] [kattomassa häntä]. (3) [Het] nähthiin [hänen syövän paljon kallaa]. Fraasinki saattaa jakkaat vielä fraashiin, ja jajama näin (4–6): (4) [[Pieni] [vihrinen] mies] syö [mielelä] [[ruijalaista] kallaa, [[mitä] myyđhään [[Marsin] torila]]]. (5) [Viisi [tytärtä]] seisoi [[torin] vieressä] [kattomassa [häntä]]. (6) [Het] nähthiin [[hänen] syövän [paljon [kallaa]]]. Ko fraasissa oon tyhä yksi sana, saatama jättäät parenteesit poiski. Fraasit nimitethään niitten valtasanan sanaklassin jälkhiin. Sanaklassii oon verbit, substantiivit, adjektiivit, pronomenit, lukusanat, adverbit, adposisuunit ja junksuunit. Verbi oon sana, mikä taippuu persoonissa ja mikä toimii syntaktin ytimennä. Emmä kuitenkhaan sano, ette syntaktin finittiverbi haamustaa verbifraasin, sillä ko verbi oon tavalisesti koko syntaktin valtasana eikä se anna meininkkii käyttäät sammaa termii fraasista ko koko syntaktista. Verbiilä oon kuitenki kans infinittiset haamut eli infinitiivit ja partisipit, mikkä haamustethaan verbifraassii (= VP). Esimerkiksi syntaktissa Liisa kävi ostamassa sykkelin fraasin [ostamassa sykkelin] valtasanana oon 3. infinitiivin haamu ostamassa ja sillä fraasi ostamassa sykkelin oon verbifraasi. Substantiiviita, adjektiiviita, pronomenniita ja lukusannoi pruukathaan käskeet yhtheisellä nimelä nomeniksi. Yhtheinen niile oon, ette niilä oon kaasus- ja lukutaivutus. Enniimitten näistä toinen toista muistutethaan substantiivit ja adjektiivit: Net taivuthaan justhiin samala tavala kaasuksissa ja luvussa. Se oon ushein niinki, ette sama sana saattaa essiinttyyt sekä substantiivina ette adjektiivina. Esimerkiksi sana valkkee oon syntaktissa Valkkee levis koko metthään substantiivi, mutta syntaktissa Matti osti valkkeen piilin se oon adjektiivi. Silloin ko sana oon syntaktissa substantiivin funksuunissa, se haamustaa substantiivifraasin (= NP), ko se oon adjektiivin funksuunissa, se haamustaa adjektiivifraasin (= AP). Pronomenit oon, niin ko jo nimiki sannoo, syntaktissa jonku toisen sanan sijasta. Sillä emmä puhukhaan *pronomenifraasiista, mutta fraasit nimitethään sen jälkhiin, minkä sanaklassin sanan sijasta pronomeni syntaktissa oon. Tavalissiimin pronomeni oon syntaktissa substantiivin eli adjektiivin sijassa, ja sama pronomeni saattaa olla kummassa tahansa funksuunissa. Esimerkiksi syntaktissa Tämä oon oikhein hyvä grammatikki sana tämä oon substantiivin funksuunissa, ja sanoma ette se haamustaa substantiivifraasin eli NP:n. Mutta syntaktissa Tämä grammatikki oon oikhein hyvä pronomeni tämä oon adjektiivin funksuunissa, ja se haamustaa adjektiivifraasin eli AP:n. Pronomeni saattaa olla kans kvanttorin funksuunissa eli ilmoittaa määrää, ja silloin se haamustaa kvanttorifraasin (= KvaP). Esimerkiksi syntaktissa Jokhainen miestä halluu oppiit kainun kieltä pronomeni jokhainen oon kvanttoripronomeni ja fraasi jokhainen meistä oon kvanttorifraasi. Lukusannoi oon kahta lajjii: kardinaaliita ja ordinaaliita. Kardinaalit oon tavaliset pohjalukusanat, ja net toimithaan syntaktissa joko kvanttorina kvanttorifraasissa eli sitte adjektiivin funksuunissa. Kvanttorifraasit oon kahta kaavaa: Ensimäinen kaava oon se, ette kardinaali oon singulaarin nominatiivissa ja fraasin toinen jäsen oon partitiivissa; esimerkiksi fraasi kaksi tytärtä oon tämmöinen kvanttorifraasi. Toinen tyyppi kvanttorifraassii oon semmoinen, missä fraasin jälkimäinen jäsen oon elatiivissa; silloin itte kardinaali saattaa olla missä tahansa singulaarin kaasuksessa. Tämmöinen kvanttorifraasi oon esimerkiksi fraasi kahđela tyttäristä. Muissa taphauksissa kardinaali oon adjektiivin funksuunissa ja toimii niin ko adjektiivifraasi. Esimerkiksi syntaktissa Kahđela ämmälä olthiin samat vaattheet kaikissa kolmissa häissä kardinaalit kahđela ja kolmissa oon adjektiivin funksuunissa ja haamustehaan sitte adjektiivifraasin. Ordinaalit oon deriveerattu kardinaaliista ja ilmoitethaan jonkulaista oorninkkii. Niitten funksuuni syntaktissa oon tasan samanlainen ko adjektiiviitten, eli net haamustehaan adjektiivifraasin. Esimerkiksi syntaktissa Neljenissä häissä heilä olthiin uuđet vaattheet ordinaalihaamun neljenissä sijhaan saattaa kirjoittaat vaikka adjektiivin iloisissa ja syntaktin struktuuri ei muutu. Emmä sitte puhu ollenkhaan *lukusanafraasiista, mutta fraasin funksuunin jälkhiin kvanttorifraasiista tahi adjektiivifraasiista. Adverbit ja adposisuunit muistutethaan toinen toista siinä, ette molemista osala oon jonkulaista kaasustaivutusta, osala taas ei. Täyđelista paradigmaa ei niilä kuitenkhaan ole yhdeläkhään. Sama sana saattaa kans muutamisti toimiit sekä adverbina ette adposisuuninna. Tämmöiset oon eriliikaisesti paikan ja aijan adverbit. Esimerkiksi syntaktiissa Pekka istuu klassissa takana ja Pekka tuli meile monta kerttaa jälkhiin sanat takana ja jälkhiin oon adverbit, mutta syntaktiissa Pekka istuu koulun takana ja Pekka siirtyi meile kesän jälkhiin samat sanat oon adposisuunit. Kriteerinnä oon, ette ko sana haamustaa fraasin jonku semmoisen NP:n kans, mikä oon genitiivissä eli partitiivissa, se silloin kattoma, ette sana oon adposisuuni, muutoin se oon adverbi. Jokku adverbit saatethaan olla kans myötä kvanttorifraasissa. Tämmäinen oon esimerkiksi adverbi paljon. Esimerkiksi fraasi paljon tyttäriitä oon kvanttorifraasi. Adposisuunit haamustethaan ittensä seuralaisen kans adposisuunifraasin (= PP). Adverbilaki saattaa olla oma seuralainen, minkä kans se haamustaa adverbifraasin (= AdvP); adverbin seuralainen ei kuitenkhaan koskhaan ole pakolinen, mutta sen saattaa tasan jättäät syntaktista pois. Tässä grammatikissa nimitämmä adverbiksi kans semmoiset sanat, mikkä ei ollenkhaan saata saađa mithään seuralaissii eli ei itte saata essiinttyyt toisen sanan seuralaisena, mutta aina haamustethaan fraasin yksin. Vielä meilä oon yksi sanaklassi, junksuunisanat eli lyhykäisemin junksuunit. Net oon sannoi, mikkä aloitethaan syntaktin eli fraasin ja siđothaan sen yhtheen jonku toisen syntaktin eli fraasin kans. Junksuunit jajethaan kahtheen valtajoukkhoon, konjunksuunhiin ja subjunksuunhiin. Konjunksuunit siđothaan yhtheen syntaktiita eli fraassii, mikkä oon samala syntaktisela tasala. Subjunksuunit taas näytethään, minkälaisen jäsenen funksuunissa syntakti oon toisen syntaktin suhtheen. Kummalakhaan joukola ei ole syntaktista funksuunii ittensä syntaktissa. Sillä emmä olheen puhu *junksuunifraasiista mutta kuitenki junksuunisyntaktiista silloin, ko junksuuni oon osoittamassa syntaktiitten välistä suhđetta. Tämmöinen junksuunisyntakti oon esimerkiksi ette-syntakti joukkosyntaktissa Pekka tiesi, ette Liisa lähtee pois. Ko plokkaama fraassii ylipuolen syntaktiista 1–6, se löyđämä esimerkkii kaikista fraasityypiistä: ¶
Komplementit Syntaktissa saattaa olla yksi eli usheempi fraasi. Fraasit toimithaan syntaktissa eri tehtävissä, niin ko subjektinna, objektinna, predikatiivinna ja adverbiaalinna. Vaikka kainun kielessä fraassiin järjestys syntaktissa ei ole yhtä tarkka ko esimerkiksi ruijan kielessä, se kuitenki saatama sannoot, ette kainun kieli oon – niin ko ruijan kieliki – niin käsketty SVO-kieli. Tällä meinathaan sitä, ette normaalisyntaktissa ensistä oon subjekti, sitte verbaali ja viimisennä objekti (1, 3), adverbiaali (2, 3) eli predikatiivi (4). Tähän laihiin: (1) Matti	söi	kallaa. SUBJ	V	OBJ-komplementti (2) Nilla	assuu	Alattiossa. subj	v	advli-komplementti (3) Nilla	vei 	preivin	kuninkhaale. subj	v	obj-komplementti	advli-komplementti (4) Nilla	oli	kainulainen. subj	v	predvi-komplementti Mutta oon kans syntaktiita, missä adverbiaalin paikka oon syntaktin alussa (5). (5) Meressä	oon	kallaa. ADVLI	V	SUBJ Syntaktiissa ylipuolela niitten kaikki jäsenet oon pakoliset eli obligatooriset: Ilman niitä ei syntaktit olis täyđeliset eli jotaki jäis vailumhaan. Käskemä niitä verbin pakoliseksi jäseneksi eli komplementiksi (KOMPL). Verbi oon niitten valtasana. Sitä komplementtii, mikä oon verbin tärkkein ja usheimitten kans syntaktissa ensimäisenä, käskemä tässä ykköskomplementiksi. Usheimitten se oon syntaktin subjekti. Komplementtiita oon sitte subjekti (SUBJ), objekti (OBJ), predikatiivi (PREDVI) ja adverbiaali (ADVLI). Mutta vielä oon yksi syntaktinen funksuuni, mikä muistuttaa samhaan aikhaan adverbiaalii ja objektii. Niin ko tämmöiset (6–10): (6) Mie kävelin [kilometrin]. (7) Lohi painoi [kymenen killoo]. (8) Piili maksoi [miljoonan]. (9) Mie en jaksa kävelä ennää [metriikhään]. (10) Porot kiikuthiin [vaaran laittaa]. Tämmöiset fraasit oon objektin kaasuksessa, mutta funksuuni ei ole selvä objektin funksuuni. Net oon kuitenki komplementit, sillä ko ilman niitä syntaktit ei ole täyđeliset. Syntaktin tämmöissii jäseniitä saatama käskeet objektiadverbiaaliiksi (OBJ-ADVLI). Ko tämmöiset fraasit oon kvanttorifraasit (6–9), se käskemä net syntaktianalyysissäki tyhä kvanttorifraasiksi. Verbin ja sen komplementiitten liittoo käskemä ydinsyntaktiksi. Se, kunka monta komplementtii missäki yđinsyntaktissa häyttyy olla, ette se oon täyđelinen, vaihettellee syntaktityypin jälkhiin. Samoten komplementiitten haamu vaihettellee syntaktityypin jälkhiin. Näistä assiista puhuma kapittelissa 4 Syntaksii. Verbiin lisäksi adposisuunit vaađithaan ittensä vierheen jonku sanan ette fraasi olis täyđelinen. Esimerkiksi syntaktit (11, 12) (11) *Liisa tuli kautta. (12) *Alf muisteli ympäri. ei ole täyđeliset ilman ette niihin lisäthään jotaki. Mutta ko lissäämä syntakthiin sannoi tähän laihiin ko (13) Liisa tuli [Suolovuoman kautta]. (14) Alf muisteli [pyssyjokilaisten ympäri]. se syntaktit (13, 14) oon täyđeliset. Näjemä ette adposisuunit haamustethaan fraassii tyhä lisäjäseniitten kans. Kattoma ette fraasin valtasanana oon adposisuunifraasissa itte adposisuuni, sillä ko se määrää, minkälaisessa haamussa fraasin toinen jäsen oon. Kuttuma näitäki lisäjäseniitä tässä komplementiksi. Katto adposisuunifraasiista enämen kapittelista 10. Liikajäsenet eli defineeraukset Syntaktissa saattaa olla kans liikajäseniitä, jokka ei ole obligatooriset. Eli syntakti oon täyđelinen ilmanki niitä jäseniitä. Käskemä niitä tässä defineeraukseksi eroituksi komplementiista. Defineerauksii oon kahta päätyyppii: Semmoiset, mikkä defineerathaan verbii eli koko syntaktii. Niitten lukumäärä eli haamu ei ole sen jälkhiin, minkälaista verbii tahi syntaktii net defineerathaan. Tämmöissii käskemä tässä vaphaaksi adverbiaaliksi (lyhenys V-ADVLI). Niitä oon ensistäki raamiadverbiaalit, jokka niin ko anttaavat raamin yđinsyntaktille (1, 2). (1) [Raavhaana]	Nilla asui Alattiossa. RAAMIADVLI	yđinsyntakti (2) Nilla vei preivin kuninkhaale	[aprilikuussa]. yđinsyntakti	RAAMIADVLI Muita syntaktin vaphaita jäseniitä oon kommenttiadverbiaalit, mikkä – niin ko nimiki sannoo – johonki laihiin kommenteeraavat syntaktin tottuusarvoo (3), ja konnektiivit, mikkä liitethään syntaktiita tahi syntaktinossii yhtheen (4). Niin ko esimerkiksi (3) Piian	[met lähđemä Alattihoon]. KOMMENTTI	yđinsyntakti (4) Ensistä 	[met lähđemä Alattihoon],	sitte	[met käymä Porsangissa] KONNEKTIIVI	yđinsyntakti	KONNEKTIIVI	yđinsyntakti Mutta kans objektiadverbiaalit (katto kohđasta 2.4.2 Komplementit) saatethaan toimiit syntaktissa raamiadverbiaalin taphaan. (5) Pekka asui Milanossa 	[koko viikon]. yđinsyntakti	objektiadverbiaali Näjemä sitte, ette objektiadverbiaalit saatethaan olla syntaktissa sekä komplementtina ette vaphaana jäsenennä. Raja näitten välilä ei aina olekhaan oikhein selvä. Syntaktissa subjektilla, objektilla, komplementtiadverbiaalila ja vaphailaki adverbiaaliila saattaa olla liikajäseniitä, mikkä yhđessä niitten kans haamustethaan fraassii. Tämmöiset oon usheimitten ei-obligatooriset, mutta annethaan lisätiettoo ittensä valtasanasta. Sanoma ette net defineerathaan ittensä valtasannaa ja sillä kuttuma niitäki tässä defineeraukseksi. Esimerkiissä (6–12) oon defineeraukset kirjoitettu kursiivilla. (6) [Viisas poika] lukkee [kaikki läksyt] [oikhein hyvin]. (7) [Meiđän Liisa] lähti [kovala hopula] [Koutokeinhoon, missä hänen tytär assuu]. (8) [Matka tänne] oli pitkä. (9) [Tie Koutokeinhoon] oli raskas. (10) Kirjassa oon [muistelus Kippaisen Sammelin ympäri]. (11) Se oon [soma oppiit kainun kieltä]. (12) Ollilta sain kuula [semmoisen huhun, ette sie olet nainu]. Näjemä ette defineeraukset saatethaan olla valtasanan etu- eli pöräpuolela. Niitä, mikkä oon etupuolela, käskemä etudefineeraukseksi, ja niitä, mikkä oon valtasanan pöräpuolela, käskemä pörädefineeraukseksi. Sanaklassin jälkhiin saatama kans puhhuut adjektiividefineerauksista, substantiividefineerauksista, adverbidefineerauksesta ja infinitiividefineerauksesta. Ko kokonhainen syntakti defineeraa jotaki toisen syntaktin jäsentä, se sitä käskemä syntaktidefineeraukseksi. Muutamisti saatama kans kaasuksen jälkhiin puhhuut genitiividefineerauksesta, illatiividefinerauksesta jne. Vielä oon olemassa syntaktin liikajäsen, mitä käskemä apposisuuniksi. Sillä meinathaan semmoista selittäävää, löyssää jäsentä, minkä funksuuni oon sama ko syntaktin jonku muun jäsenen (13, 14; fraasit mikkä apposisuunisuhtheessa oon kursiveerattu). (13) [Frederik V, Tanmarkun ja Ruijan kuningas], luki [Talmulahđen papin, Johan Falchin,] preivin. (14) [Met] laskima hevoiset ulos kevväilä juoksemhaan[, sekä mie ette kranni]. Tässä grammatikissa emmä puhu erittäin liikajäsenistä ja defineerauksista, mutta niitä tullee esile esimerkiksi adverbiitten ja subjunksuuniitten kohđala. Nomeniitten defineeraustyyppii oon lujeteltu kapittelin 5 Nomenit alussa. Substantiiviitten adjektiividefineerauksista ja niitten kongruensista katto kapittelista 2.4.8.2 Adjektiividefineerauksen ja valtasanan kongruensi. Korrelaatti ja ankkurisana Syntaktissa saattaa olla kans semmoinen suhđet kahđen sen jäsenen välilä, missä toinen jäsen tarkenttaa toista eli muistelee sen jonku omituisuuđen eli missä toinen jäsen refereeraa toisen jäsenen pääle. Sitä jäsentä, mitä tarkenethaan eli minkä pääle refereerathaan, käskemä tässä toisen jäsenen korrelaatiksi. Korrelaatti ei kuitenkhaan ole siihen laihiin tarkenttaavan eli refereeraavan jäsenen valtasana, ette se määräis sen haamun, eikä tarkenttaava jäsen tarvitte olla osana ittensä korrelaatin fraasissa. Tämmöinen suhđet oon esimerkiksi syntaktiissa (1, 2): (1) Nilla oli kainulainen. (2) Lohi painoi [kymmenen killoo]. Syntaktissa (1) Nilla oon kainulainen-adjektiivin korrelaatti. Samoten syntaktissa (2) sana lohi oon kvanttorifraasin kymmenen killoo korrelaatti. Korrelaatiksi käskemä kans semmoissii nomenifraassii, minkä pääle pronomeni refereeraa (3, 4). (3) Kissa söi kalan, minkä Pekka oli jättäny pöyđäle. (4) Maija osti ittelensä piilin. Syntaktissa (3) kalan oon relatiivipronomenin minkä korrelaatti, ja relatiivisyntakti kokonhaisuuđessa muistelee jotaki ittensä korrelaatista. Syntaktissa (4) refleksiivipronomeni ittelensä refereeraa syntaktin subjekthiin Maija, mikä sitte oon refleksiivipronomenin korrelaatti. Vähäsen samanlainen suhđet löyttyy syntaktiista (5–7). (5) Tääpänä näyttää siltä, ette sikkaristi tullee sađet. (6) Se oon kumma, ette sieki minnuu rakastat. (7) Sillon, ko mie lapsena asuin Talmulahessa, sielä vielä puhuthiin kainua. Näissä syntatiissa sanat siltä, se ja silloin oon semanttisesti tyyhät ja net oon ylisyntaktissa myötä tyhä syntaktisessa funksuunissa. Käskemä tämmöistä semanttisesti tyyhää ylisyntaktin jäsentä ankkurisanaksi, sillä ko alasyntakti yhtheenlaihiin viskaa ankkurin ittensä ylisyntakthiin. Ankkurisanan saattaa usheimitten jättäät poiski, mutta net oon kuitenki tavaliset käytössä. Net selvenethään ylisyntaktin struktuurii ja tehđhään niistä syntaktisesti täyđeliset. Subjektittomat syntaktit – passiivi ja geneerinen 0-persoona Vaikka subjekti oon verbin tavalissiin komplementti, se kainun kielestä löyttyy kans syntaktiita, joissa kokonhansa vailuu subjekti. Tämmöissii syntaktiita oon ensistäki passiivisyntaktit (1, 2), missä ei koskhaan ole myötä subjektii. Toinen iso joukko oon niin käsketyt geneeriset 0-persoonaiset syntaktit (3, 4), joissa finittiverbi oon singulaarin 3. persoonassa ja jokka ushein vastathaan ruijan kielen man-syntaktiita. Nämät molemat oon semmoiset syntaktit, mihin kyllä saattaa ajatellaki subjektin, mutta sitä ei ole pantu framile. Tämmöinen subjekti oon tasan tekkiijä eli elläävä eli sen kuitenki saattaa ajatella ellääväksi. Passiivilla ja geneeriselä 0-persoonalla oon selvä eroitus käytössä: Geneerinen 0-persoonainen syntakti meinaa, ette se oon tosi aina eli ylheispätteeva tottuus, passiivinen syntakti taas oon tosi jossaki vississä tilassa. Saatama sannoot, ette 0-persoonaisen syntaktin tekkiijä oon , passiivin tekkiijä joku vissi joukko. 	Subjektiton syntakti		Subjekti myötä Passiivi	(1) Aavasta	pyyđethiin	kallaa.	Het	pyyđethiin	kallaa. 	V-ADVLI	V[passiivi]	OBJ	SUBJ	V[pl3]	OBJ 	(2) Kirkossa	olthiin	fiinit.	Ihmiset	olthiin	fiinit. 	V-ADVLI	V[passiivi]	PREDVI	SUBJ	V[pl3]	PREDVI 0-persoona	(3) Kainuu	oppii	hopusti.	Pekka	oppii	kainuu. 	OBJ	V[sg3]	V-ADVLI	SUBJ	V[sg3]	OBJ 	(4) Kirkossa	piti	olla fiini.	Vaimo 	piti 	olla	fiini. 	V-ADVLI	V[sg3]	VP[V + PREDVI]	SUBJ	V[sg3]	VP[V + PREDVI] Näjemä ette passiivinen persoona ymmärethään pluraaliseksi, ko sen predikatiivi oon pluraalissa (2), mutta generiininen 0-persoona ymmärethään singulaariseksi, ja sen predikatiivi oon singulaarissa (4). Tämä oon selväki assii: Passiivin kans identtistä haamuu käytethään ylheisesti pluraalin 3. persoonan funksuunissa, ja ushein ei ole helppo tiettäät, kummasta oon kysymys. Geneerisen 0-persoonan haamu taas oon identtinen singulaarin 3. persoonan kans. Tämmöisten passiivisten ja geneeristen 0-persoonaisten syntaktiitten verbiin omituisluonto oon semmoinen, ette se oon justhiin subjekti, mikä normaalisyntaktissa oon verbin ykköskomplementti eli ensimäinen ja tärkkein komplementti. Sillä silloin ko subjekti vailuu, se verbin etheen freistathaan siirttäät jonku toisen jäsenen, ette verbi ei olis alkamassa syntaktii (1–4). Passiivisyntaktissa alkhuun saattaa panna kans tyyhän sitä-sanan (5, 6). (5) Sitä pyyđethään paljon kallaa aavasta. (6) Sitä olthiin tasan fiinit kirkossa. Silloin ko geeneerisessä 0-persoonaisessa syntaktissa verbaalinna oon modaalinen verbi, se syntaktin alkhuun saattaa lisätä sanan se (7, 8). (7) Se piti olla paljon ihmistä turvethommassa. (8) Ei se auta itkeet tyyhää. Tämmöistä liikasubjektii, millä ei ole ommaa sisälttöö mutta tyhä syntaktinen funksuuni, kuttuma tyyhäksi subjektiksi (verttaa termhiin korrelaatti ja ankkurisana kohđassa 2.4.4). Sitä oon kans olemassa muunlaiset syntaktit, mistä vailuu subjekti. Tämmöiset oon osa tilasyntaktiista (katto kohđasta 4.2.6), tulos-syntakti (kohta 4.2.3.6) ja kausatiivinen tunnet -syntakti (kohta 4.2.4.2). Nämät oon kuiten siinä erilaiset, ette niissä syynä subjektin vailumisheen oon se syntaktin verbaalin omituisuus ette sen ykköskomplementti oon muu ko subjekti. Niihin ei sitte saata ajatellakhaan ette lisätä subjektii. Syntaktikaavat: konstateeraus, kysymys ja käsky Syntaktit saattaa jakkaat kolmheen valtajoukkhoon sen jälkhiin, minkälainen puhuma-akti syntakti oon: konstateeraus, kysymys ja käsky. Näilä kolmela oon erilainen rakenus. Konstareeraavat syntaktit Konstateeraava syntakti eli konstateeraus oon semmoinen syntakti, jossa konstateerathaan tahi kuitenki uskothaan eli arvelhaan, kunka assii oon (1, 2). Net oon semmoiset syntaktit, mikkä eđelä esitethiin kainun kielen tavalissiimaksi syntaktiksi. Niitten jäsenten normaalioorninki oon sitte subjekti + verbaali + komplementti (1). Ko syntaktista vailuu subjekti, se sen alkhuun siirethään joku muu komplementti eli muu sana (syntakti (2); katto ylipuolelta kohđasta 2.4.5). (1) Nilla pyyttää kallaa Alattionjovesta. (2) Alattionjovesta pyyđethään lohta. Sannoin oorninki ei kuiten ole kainun kielessä niin fasta ko esimerkiksi ruijan kielessä. Esimerkiksi syntakti (3) meinaa melkhein justhiin sammaa ko syntakti (1). (3) Nilla pyyttää Alattionjovesta kallaa. Eli normaalisyntaktissa adverbiaalin ja objektin paikan saattaa vaphaasti vaihettaat. Mutta esimerkiksi syntaktiissa (4) ja (5) puhhuuja fokuseeraa eri laihiin ko syntaktiissa (1), (2) ja (3). (4) Lohta Alattionjovesta pyyđethään. (5) Pyyttää Nilla Alattionjovesta kallaa. Syntaktissa (4) fokuseerathaan sen pääle, ette Alattionjovesta pyyđethään justhiin lohta eikä esimerkiksi tammukkaa. Syntaktissa (5) oon selvä väittämisen meininki: Kyllä se nyt oon niin, ette Nilla pyyttää Alattionjovesta vaikka joku muuta sanoisi! Tämmöiset syntakti ko (4) ja (5) ei olekhaan tavaliset muutoin ko repliikissä. Syntaktin alkhuun siiretyilä sanoila oon silloin isompi paino ko semmoisissa syntaktiissa, missä sannoin oorninki oon normaali. Ko hiljemin kapittelissa 4 esitelhään eri syntaktikaavoi, se niissä esimerkkisyntaktiissa sanat oon kohta kaikissa normaaoorningissa. Se oon kuitenki hyvä muistaat, ette muunkilainen sannoin oorninki oon mahđolinen. Kysymäsyntaktit Kysymäsyntaktilla kysythään jotaki. Kysymyksii saattaa kainun kielessä tehđä kahđela valtatavala: kysymäsanan avula ja kO-enkliitin avula. Kysymäsanala alkkaavhaan syntakthiin saattaa vastata vaikka millä sanala, vastaus oon vapaa. Esimerkkii kysymäsanakysymyksistä ja vastauksista niihin (1–3): (1) Missä Nilla assuu? Alattiossa. / Ruottissa. / Tornionväylän varressa. (2) Kuka pyyttää Alattionjovesta? Nilla. / Kainulaiset. / Englanin herrat. / Fiskuseura. / Ei kukhaan. (3) Mitä sie pölkkäät? Hukkaa. / Pappii. / Kuningasta. / Emänttää. / Tauttii. / En mithään. Kysymyssanasyntaktin sanaoorninki oon sitte semmoinen, ette subjekti oon ennen verbii. Ainua mitä tapattuu, oon ette se assii, mitä kysythään, siirttyy syntaktin alkhuun, muutoin sanaoorninki oo samanlainen ko konstateerauksessaki. kO-kysymyksheen häyttyy vastata joko myöntämällä eli kieltämällä. kO-kysymyksessä sen sanan, mitä kysythään, häyttyy panna syntaktin alkhuun ja sitte sen sanan pörhään enkliitin kO (4–11). Mikä tahansa syntaktin jäsenistä saattaa olla kysymyksen moolina. Usheimitten se oon verbi (4, 5), mutta ko hajethaan vaihtoehtoo, se saattaa olla kans subjekti (6), objekti (7), adverbiaali (8) eli defineeraus (9, 10). Predikatiivi kuitenki soppii huonosti kysymyksen mooliksi (11). Vastauksena oon sama sana, millä kysythään, eli jos vastaus oon kielttäävä, se kieltoverbi ei ja mahđolisesti syntaktin verbi. Jos kysymykselä hajethaan vaihtoehtoo, se vastauksessa saattaa olla myötä kans muuki ko kysyttävä sana. Esimerkiksi: (4) Assuuko Nilla Alattiossa? Assuu. / Ei (asu). (5) Pölkkäätkö sie hukkaa? Pölkkään. / En (pölkkää). (6) Nillako se assuu Alattiossa? Nilla. / Ei (Nilla, mutta Nillan sisar). (7) Hukkaako sie pölkkäät? Hukkaa. / En (hukkaa, mutta karhuuta). (8) Alattiossako se Nilla assuu? Alattiossa. / Ei (Alattiossa, mutta Koutokeinossa). (9) Hetikö sie halluut sen ruvan? Heti. / En (heti, mutta vähäsen hiljemin). (10) Tämänkö hamheen sie ostit Milanosta? Tämän. / En (tätä, mutta sen vihrisen). (11) ?Viisasko se poika oli? Myönttäät saattaa kans myöntämäsanoila joo ja kyllä. Niin ko eđelä saattais kysymyksheen Pyyttääkö Nilla Alattionjovesta? vastata kans, ette Joo, pyyttää se tahi Kyllä hän pyyttää. Vaihtoehtokysymyksen saattaa laittaat kans toisela tavala: Sen syntaktin osan, mitä eriliikaisesti kysythään, saattaa siirttäät omhaan ylisyntakthiin, ja lopun syntaktista siirethään pörhään alasyntakthiin (12–14). (12) Oonko se Nilla, joka assuu Alattiossa? (13) Oonko se Alattiossa, ette Nilla assuu? (14) Oonko se hukka, mitä sie pölkkäät? Kysymäsyntaktit löyđythään kans alasyntaktinna (15–17). (15) Mie kysyin, koska mie pääsen kothiin. (16) Pekka ei tieđä, oonko hän jo taivhaassa. (17) Mie en muista, kuka ei ole saanu käyđä kouluu. Niitten haamu ja sanaoorninki oon samanlainen ko semmoisissa kysymäsyntaktiissa, mikkä oon valtasyntaktinna. Käsky Käsky ei aina ole juuri käsky, se saattaa olla kans pyyntö eli ehđotus. Kuttuma sitä kuitenki tässä käskyksi. Käsky oon erilainen ko konstateeraus siinä, ette siinä syntaktin verbin siirethään syntaktin alkhuun ja subjekti jääpi kokonhansa pois. Verbi oon kans vasituisessa käskyhaamussa eli imperatiivissa. Esimerkkii käskystä (1–4): (1) Mene kothiin! (2) Luje preivin! (3) Menkkää kothiin! (4) Lukekkaa preivin! Käskyhaamuista katto enämen kohđasta 6.6 Imperatiivi. Kieltosyntakti Kainun kielessä kieltämisen eli kieltosyntaktin haamustethaan siihen laihiin erinomhaisesti, ette itte kieltäminen tapattuu kieltoverbilä ei. Tällä kieltoverbilä oon persoonataivutus mutta ei tempusta eikä modusta. Haamustuksessa itte kieltoverbi tullee ensistä, sitte preesensissä pääverbin niin käsketty kieltohaamu, muissa tempuksissa sen sijassa oon partisipin perfektin haamu. Kielto saattaa vaikuttaat syntaktin objektin kaasuksheen. Verttaa esimerkiksi seuraaviita syntaktiita (1–6): (1) Met	asuma	Alattiossa. subj[pl1]	V[pl1]	advli (2) Met	[emmä	asu]	Alattiossa. sub[pl1]	V[ei, pl1	kieltohaamu]	advli (3) Heikka	pölkkää	hukkaa. subj[sg3]	V[sg3]	obj (4) Kaisa	[ei 	pölkkää]	hukkaa. subj[sg3]	V[ei, sg3	kieltohaamu]	obj (5) Sie	kirjoitit	preivin. subj[sg2]	V[sg2]	obj (6) Sie	[et 	kirjoittannu] 	preivii. subj[sg2]	V[ei, sg2	partisipin perfekti]	obj Kieltoverbin taivutuksesta ja verbin kieltohaamusta katto kohđasta 6.4.1.2 Kielttäävä preesens, kielttäävästä preteritistä ja partisipin perfektistä kohđista 6.4.2.2 ja 6.4.2.3. Kongruensi Kongruensila meinaama semmoista fenomeenii, ette syntaktin kaksi jäsentä johonki laihiin seurathaan toinen toisen kaavaa. Kainun kielessä oon kaksi tyypilistä kongruensifenomeenii: Subjektin ja verbaalin kongruensi ja adjektiividefineerauksen ja valtasanan kongruensi. Kolmantenna oon vielä predikatiivin ja sen korrelaatin lukukongruensi. Siitä katto kohđasta 4.5.3 Predikatiivi ja sen haamu. Subjektin ja verbaalin kongruensi Subjektin ja verbaalin kongruensi oon luku- ja persoonakongruenssii. Se meinaa sitä, ette ko subjekti oon vaikka pluraalin 1. persoonassa, se finittiverbi oon kans pluraalin 1. persoonassa. Esimerkiksi (1–6): (1) Mie	lujen 	kirjaa. subj[sg1]	V[sg1]	obj (2) Sie 	lujet	kirjaa. subj[sg2]	V[sg2]	OBJ (3) Hän/Se/Pekka	lukkee	kirjaa. SUBJ[sg3]	V[sg3]	OBJ (4) Met	lujema	kirjaa. SUBJ[pl1]	V[pl1]	OBJ (5) Tet	lujetta 	kirjaa. SUBJ[pl2]	V[pl2]	OBJ (6) Het/Net/Tyttäret	lujethaan	kirjaa. SUBJ[pl3]	V[pl3]	OBJ Sitä oon kans olemassa syntaktiita, joissa ei subjektin ja verbin välilä ole kongruenssii. Niitä käsittelemä eri syntaktityyppiin alla kapittelissa 4. Adjektiividefineerauksen ja valtasanan kongruensi Adjektiividefineerauksen (ADef) ja valtasanan kongruensi meinaa sitä, ette adjektiivi eli pronomeni valtasanan – joka tavalisesti oon substantiivi – eđessä oon samassa luvussa ja kaasuksessa ko se valtasana, mistä se jotaki muistelee. Niin ko (1, 2) (1) Siljola oon 	[iso	huonet]. 	[ADef	valtasana] 	[sg.nom.	sg.nom.] (2)	[Isossa	huonheessa]	oon	[seppii	tyttäriitä]. 	[ADef	valtasana]	V	[ADef	valtasana] 	[sg.iness.	sg.iness.]		[pl.part. 	pl.part.] Oon joku harva adjektiivi ja pronomeni, mikkä ei ollenkhaan taivu ja sillä ei ole kongruensissa valtasanan kans. Semmoiset oon esimerkiksi adjektiivi pikku ja pronomeni joka. Esimerkiksi (3, 4): (3) Met istuma [pikku [sg.nom.] lomassa [sg.iness.]]. (4) Se tukkii ittensä [joka [sg.nom.] paikkhaan [sg.ill.]]. Syntaktifragmentit Kirjoitetussa tekstissä ja eriliikaisesti puhheessa oon kans semmoissii sannoi ja fraassii, mikkä ei kuulu mihinkhään toisheen fraashiin eli syntakthiin, mutta mikkä ei kans itte haamusta syntaktii. Käskemä tässä semmossii kirjoituksen eli puhheen ossii syntaktifragmentiksi. Syntaktiragmentin tärkkein tunnusmerkki oon se, ette siitä vailuu finittiverbi.  Syntaktifragmenttii oon monelaissii. Valtajako oon jako vapaahaamuishiin syntaktifragmentthiin, fastahaamhuishiin syntaktifragmentthiin ja interjeksuunhiin. Vapaahaamuiset fragmentit ja fastahaamuiset fragmentit oon pantu kokhoon nomeniista ja saatethaan sisälttäät kans muita kapittelissa 2.4.1 lujetelttuita sanaklassii. Interjeksuunit oon oma sanaklassi, mitä tavalisesti essiinttyy tyhä syntaktifragmenttinna. Vapaahaamuiset syntaktifragmentit oon syntaktinpalloi, millä ei ole mithään fastaa struktuurii eli fastoi sannoi. Net saatethaan olla kokonhansa tekstistä irrallissii ossii niinko ylikirjoituksii (esimerkiksi ylipuolen Syntaktifragmentit) mutta kans tekstin sisälä olleevii löyssii kommenttaariita eli affektiivissii huuđattuksii. Esimerkii semmoisista: (1) Mutta mitä se ihmisen luppaus on? Ei paljoksi mithään!  (2) Aamhuun asti hän nukkui lapsen vijatonta unta. Niin tehthiin toisetki. Tällä kerttaaa. (3) Ja Ylijoki oli kaunis. Kaunis. Kaunis! (Kaikki ylipuolen esimerkit 1–3 Alf Nilsen-Børsskogin kirjasta Kuosuvaaran takana.) Kysymyssanakysymykshiin saatethaan kans vastata vapaahamuisella fragmentilla: (4) Mihin sie nyt aijot lähteet? Alattiohoon. (5) Kuka lähtee minun myötä Alattihoon? Pekka. (Katto tästä kohđasta 2.4.6.2.) Fastahaamuissii syntaktifragmentiksi käskemä fastahaamuissii tervettellyita, toivottelluita ja muita hööliysfraassii, kehotusfraassii, huomiofraassii, affektifraassii ja kirrous- ja ihmettelyfraassii. Esimerkkii: Päivää! Hyvvää ilttaa! Aamuu! Hyvästi! Terve(t)tulemaa! Hyvvää matkaa! Onnee! Onnee päiväle! Kiitos! Kiitoksii paljon! Kiitos/Kiitoksii osasta! Antheeksi! Turpa kiini! Jumalan kiitos! Sillä hyvä! Sillä selvä! Herraton aika! Perkele(t)!  Interjeksuuniita oon esimerkiksi tervettelysanat Hei! Mooraa! Moro! Sitte oon koko joukko affektiivissii sannoi niin ko Oi! Voi! Ai! Hah! mikkä kuuluthaan tähän joukkhoon. Näitä käytethään kans yhđessä muitten fragmentiitten kans. Esimerkkii: Voi hyvä(i)nen aika! Voi helvetti! Voi riivattu/taavetti/tontta/tomppeli (senthään)! Oi oi oi, sitä onnee! Interjeksuunii senki käytethään haukkumasanan yhtheyđessä: Senki ruokopää/tomppeli/pöllö/pöllöpää/toljana/kälmi/konna!  Yhđenlaissii interjeksuuniita oon kans tavaliset dialogisanat niin ko joo, kyllä, jaa (niin), jo vain, no, na, spørrende täh og häh og nektende hui hai. (Vastauksista kO-kysmykshiin katto kohđasta 2.4.6.2.) Äänenvaihetteluita Äänenvaihetteluita, mitä tässä esitethään, oon kahta tyyppii. Ensimäinen joukko oon semmoiset, mitä saatama käskeet morfofonologiseksi vaihetteluksi. Sillä meinathaan semmoista vaihettelluu, missä yksi ja sama morfeemi – sanan ranka eli suffiksi – manifestaanttuu eri laihiin sen jälkhiin, missä taivutushaamussa, missä kohđassa sannaa, minkälaisessa äänimiljöössä se oon myötä eli minkälaisheen rankhaan se liittyy. Tämmöiset vaihettelut oon muun myötä graadivaihettelu, l:n, r:n, m:n ja n:n pittuuđen vaihettelu, h:n siirtymät, tV : si -vaihettelu ja loppuvokaali + i -muutokset. Toinen joukko oon eri dialektiitten välistä äänenvaihettelluu, missä sama sana eli haamu kirjoitethaan eri laihiin sen jälkhiin, mitä kainun kielen varieteettii oon tarkoitus kirjoittaat. Semmoiset oon ee ~ iA ~ eA -vaihettelu ja loppu-t:n vaihettelu kađon kans. Semmoinen oon kans graadivaihettelun sisälä vaihettelu spesiaaligeminasuunin ja ylheisgeminasuunin välilä, ja kans esimerkiksi se, oonko t:n 0-graadina đ vain kato (merkittemmä Ø). Morfofonologista vaihettelluu Seuraavassa käsittelemä morfofonologista vaihettelluu. Havaitte ette tässä käsittelemä tyhä semmoista vaihettelluu, mikä näkkyy sanan rangassaki. Semmoista morfofonologista vaihettelluu, mikä näkkyy tyhä suffiksiissa, käsittelemä erittäin eri suffiksiitten alla. Graadivaihettelu Kainun kielessä konsonantit sanan sisälä vaihetelhaan eri graadiissa. Käskemä sitä vaihettelluu tässä graadivaihetteluksi. Graadivaihettelu saattaa olla kvantitatiivista, mikä meinaa, ette konsonantin pittuus sanan sisälä vaihettellee, niin ko k:n vaihettelu sanassa (sg.nom. : sg.gen.) kukka : kuka/n eli n:n vaihettelu sanassa (sg.nom. : sg.part.) sana : sanna/a. Mutta vaihettelu saattaa olla kans kvalitatiivista, ja silloin konsonantti rangan sisälä vaihettuu kokonhansa toiseksi eli kattoo niin ko (1.inf. : prees. sg1) lukke/et ~ luke/a(t) ~ luki/a : lu(j)e/n. Konsonanttii eli konsonanttikombinasuunii, mikä oon semmoisessa paikassa sanassa, missä vaihettelluu essiinttyy eli saattaa essiinttyyt, kuttuma tässä rankakonsonantiksi. Tämä saattaa olla ensimäisen ja toisen tavun välissä, ja koskee sitte yđinkonsonanttiita niin ko ylipuolen esimerkiissä, mutta graadivaihettelluu oon kans kauvempanna sanassa. Esimerkiksi sanassa (1.inf. : akt.prees.sg1 : akt.prees.sg3) ajatel/la : ajattele/n : ajattelle/e oon kahdenlainen graadivaihettelu: t : tt ja l : ll. Semmoista kvalitatiivista konsonantiitten vaihettelluu, mikä oon konsonanttirangan loppukonsonantin ja vokaalirangan viimi konsonantiitten välissä, emmä kuitenkhaan käske graadivaihetteluksi mutta rangan vaihetteluksi. Niin ko esimerkiksi sanassa (sg.nom. : sg.gen.) vares : varekse/n vaihettelu s : ks ei ole graadivaihettelluu mutta rangan vaihettelluu. Sanassa (sg.nom. : sg.gen.) rakas : rakkhaa/n oon graadivaihettelu k : kk, mutta genitiivihaamussa konsonantti h oon seurausta rangan vaihettelusta. Graadivaihettelussa oon kaikki muut konsonantit ko kielessä aivan uuđet konsonantit niin ko b, d ja g, mikkä löyđythään vain aivan uusista lainasanoista. Pukstaavi g löyttyy kyllä kans aivan genuiiniistaki kainun kielen sanoista, mutta silloin se essiinttyy pukstaavin n pörässä, ja sen äänethään niin ko nasaalin /ŋ/. Kainun kielen konsonantit oon đ, f, h, j, k, l, m, n, p, r, s, t ja v. Näistä konsonantiista f ei löyđy semmoisesta paikasta, ette se olis myötä graadivaihettelussa. Konsonantiila k, t ja p oon kolme erilaista vaihettelugraadii, muila konsonantiila tyhä kaksi. Häyttyy havaita, ette yksi ja sama verbiranka tahi nomeniranka saattaa essiinttyyt kaikissa kolmessa graadissa, aina sen jälkhiin, ette missä taivutushaamussa se oon. Konsonantti đ essiinttyy tyhä Porsangin varieteetissa ja sieläki tyhä konsonantin t graadivaihetteluparina, sen alimaisena graadina eli 0-graadina. Kans semmoiset konsonanttikombinasuunit vaihetelhaan, joissa myötä toisena komponenttina oon k, t, p tahi s. Mutta silloin sen kombinasuunin ensi komponentti häyttyy olla joku äänelinen konsonantti eli l, m, n tahi r. Lyhykäinen k ja t vaihettelhaan kans, ko niitten eđelä oon h. Muunlaiset äänettömät konsonanttikombinasuunit niin ko ks, ps tahi tk ei vaihettele. Graadii oon sitte kolme: II-graadi, I-graadi ja 0-graadi. I- ja II-graadiila meinathaan tässä semmoissii graadii, missä kummassaki oon sama konsonantti, I-graadissa yksi ja II-graadissa kaksi. Niin ko k : kk, t : tt, p : pp, s : ss jne. 0-graadila meinathaan taas semmoista graadii, jossa konsonantti oon kokonhansa erilainen ko I- ja II-graadissa, tahi sitten 0-graadissa ei ole ollenkhaan mithään konsonanttii (sanoma siinä oon kato ja sitä merkittemmä merkilä Ø). Niin ko ette I-graadin t vaihettellee Porsangin varieteetissa 0-graadin đ:n kans ja muitten varieteetiitten kađon kans) ja I-graadin k vaihettellee 0-graadin j:n eli v:n eli Ø:n kans. Nyt ei kainun kielen kaikki sanat ole myötä graadivaihettelussa. Semmoiset sanat oon esimerkiksi sanat, millä kaikissa haamuissa oon konsonantiitten f, h, l, m, n, r, s tahi v II-graadi. Niin ko (sg.nom. : sg.gen.) kumma : kumma/n, Tromssa : Tromssa/n, herra : herra/n, kaffi : kaffin. Sitte oon vielä joukko sannoi, joissa rankakonsonanttina oon vaihettelematon tt, niin ko (1.inf. : prees.sg3 : prees.sg1) katto/ot : katto/o : katto/n, nukatta/at : nukatta/a : nukatta/n. Esimerkiistä ensi taphauksessa oon kysymys alkupöräisestä *ts-kombinasuunista, mikä kirjasuomessa kirjoitethaanki ts. Toisessa oon kysymyksessä alkupöräinen *ht-yhtymä, mikä Porsangin varieteetissa oon muuttunu tt:ksi – muissa varieteetiissa kirjoitethaan niin ko kirjasuomessaki ht. Vaihettelematon tt oon aina tuplavokaalirankaisissa verbiissä (verbityypit 4.1 ja 4.2). Niitten pitkä vokaaliranka loppuu itte, niin ko (1.inf. : prees.sg3 : prees.sg1) kyyti/tä ~ kyytitteä(t) : kyytitte/e : kyytitte/n, piikaroi/ta ~ piikaroitte/a(t) : piikaroitte/e : piikaroitte/n. Ko alapuolela sannoin taivutuksen alla puhuthaan erilaisten rankkoin graadivaihettelusta, se silloin tietenki meinathaan tyhä semmoissii taphauksii, missä oon graadivaihettelluu, tahi semmoissii taphauksii, mistä puhheena olleeva graadi löyttyy. Se, minkä graadin koskaki häyttyy käyttäät, oon sen jälkhiin, mistä taivutustyypistä ja mistä haamusta oon kysymys. Missä kohđassa ja haamussa oon mikäki graadi, siitä puhuma aina jokhaisen eri taivutuskategoriin kohđala. Saatama kuitenki anttaat seuraavan reekelin, mikä usheimissa taphauksissa oon tosi: ¶
Graadivaihettelu oon kahđenlaista, ja se oon sen jälkhiin, minkä kirjakainun varieteetin kirjoittaaja valittee, kumppaa reekelii paremin passaa käyttäät. Kuttuma niitä tässä kainun kielen spesiaalivaihetteluksi ja kainun kielen ylheisvaihetteluksi. Spesiaalivaihettelluu käytethään Porsangin ja Raisin varieteetissa, muutoin passaa paremin käyttäät ylheisvaihettelluu. Näilä vaihetteluila oon vähäsen erilaiset reekelit. Tämän takia graadivaihettelu kuuluis kapittelin 3.2 Äänenvaihettelluu kirjakainun eri varieteetiitten välissä alle. Mutta ko se oon yksi tyypilinen morfofonologisen vaihettelun laji, käsittelemä sen kuitenki tässä. Sitä oon kans sannoi, mikkä vaihetelhaan kokonhansa epäreekelimäisesti. Tämmöinen oon esimerkiksi sana (sg.nom. : pl.nom.) vapaa : vaphaat, missä ođottais pitkää pp:tä ensimäisen tavun jälkhiin, ja se ette sana poika taippuu (sg.nom. : sg.gen.) poika : pojan pro poika : *poijan. Erinomhainen oon kans se fenomeeni, ette spesiaalivaihettelussa substantiivin ja verbin taivutuksessa oon semmoinen graadieroitus, ette esimerkiksi substantiivin sana pluraalin partitiivi oon sannoi, mutta verbin sannoot preteritin singulaarin 3. persoonan haamu oon sanoi. Kattoma ensistä spesiaalivaihettelluu. Spesiaalivaihettelu Spesiaalivaihettelun ylheinen reekeli oon tämmöinen: ¶
Seuraavassa erittäin klusiiliitten vaihettelutabelit, mistä näkkee, minkälaista vaihettelluu niilä oon. Tabeli 2: Spesiaalivaihettelu: Klusiilin k vaihettelu ¶
Ko halluu kirjoittaa semmoista kirjakainuu, mikä oon likelä Raisin dialektii, se k:n 0-graadissa saattaa jättäät k:n representantin j eli v poiski ja kirjoittaat räät pro räjät, jaan pro jajan, koota pro kovota, paeta pro pajeta, ruis pro ruvis, parun pro parvun. Tabeli 3: Spesiaalivaihettelu: Klusiilin t vaihettelu ¶
Ylheisvaihettelu Konsonantiitten ylheisvaihettelu oon käytössä muissa ko Porsangin ja Raisin varieteetissa. ¶
Ylheisvaihettelussa nk oon vaihettelussa tyhä ensimäisen ja toisen tavun välissä, muutoin se oon vaihettelematon. Kirjoitamma sitte aurinko : aurinkon, kuninkas : kuninkhaan. Tabeli 8: Ylheisvaihettelu: Klusiilin t vaihettelu ¶
Näjemä ette muitten konsonantiitten ko klusiiliitten ja s:n vaihettelu oon samanlainen spesiaalivaihettelussa ja ylheisvaihettelussa. Äänelisten konsonantiitten l, r, m ja n pittuus Ääneliset konsonantit l, r, m ja n oon kans muussaki vaihettelussa ko graadivaihettelussa. Kainun kielessä oon tavalisesti niin, ette pitkä eli gemineerattu ll, rr, mm ja nn lyhethään tahi piđethään joissaki aivan vissiissä paikoissa. Reekeli oon yksinkertainen: ¶
Tämä pittuuden vaihettelu oon semmoinen, ette se voittaa yli graadivaihettelunki. Esimerkiksi vaikka spesiaalivaihettelureekelin (katto ylipuolela kohđasta 3.1.1.1) jälkhiin ođottais, ette preesensin singulaarin 3. persoona verbistä ajela olis *ajellee (siinä rangan konsonanttii seuraa pitkä vokaali), se ll kuitenki lyhenee eli kirjoitamma ajelee. Verbin ajatella preesensin singulaarin 3. persoona oon kuitenki ajattellee, taas pittuusreekelin jälkhiin. Tämän saattaa nähđä kans eri suffiksiitten vaihetteluna: Tabeli 11: Äänelisten konsonantiitten r, l, m ja n pittuus ¶
Tämä tämmöinen pittuuđen vaihettelu näkkyy kans rangan sisälä ja derivasuunisuffiksiissa. Esimerkiksi kuunel/a : kuuntele/e pro kannel/a : kantele/e, tavalinen pro tynnyrillinen. Sana rangan konsonantit lyhykäisen painollisen tavun jälkhiin ei kuitenkhaan seuraa tätä reekelii. Meilä oon esimerkiksi olemassa nomenihaamui niin ko pala, tora, nenä, tuli, ajattelu pro *palla, *torra, *nennä, *tulli, *ajattellu ja verbihaamui mene, puri, tuli, kirota, haluta, ajattelen pro *menne, *purri, *tulli, *kirrota, *halluta, *ajattellen. Mutta graadivaihettelireekeliitten jäkhiin konsonantti kyllä tietenki saattaa piđetä. Esimerkiksi (sg.nom. : sg.part.) pala mutta pallaa, tora mutta torraa, nenä mutta nennää, ajattelu mutta ajattelluu, (imp.sg2 : prees.sg3) mene mutta mennee, pure mutta purree, tule mutta tullee, kirota mutta kirroo, ajattele mutta ajattellee. Siirtymä-h Kainun kielessä ensialusta vokaaliitten välissä ollu h siirttyy sanassa takapäin. Saatama käskeet tämmöistä h:ta siirtymä-h:ksi. Dialektiissa siinä oon vaihettelluu, kunka kauvas takapäin h siirttyy, mutta kirjoitamma aina niin, ette se siirttyy tyhä yhđen pykälän. Kattoma eri taphauksii: Nomeniitten illatiivissa VhVn > hVVn. Esimerkkii: sauna + hVn > saun/haan, koivukko + hVn > koivukk/hoon, (vares :) varekse- + hVn > vareks/heen, Alattio + hVn > Alatti/hoon, (hevo(i)nen :) hevo(i)se- + hVn > hevo(i)s/heen. 3. infinitiivin illatiivissa mA + hVn > mhAAn. Esimerkkii: (syö/đä :) syö/mä- + hVn > syö/m/hään, (ajja/at :) aja/ma- + hVn > aja/m/haan, (räknä/tä :) räknää/mä- + hVn > räknää/m/hään. Vs : hVV -rankaiset nomenit. Esimerkkii: rikas : rikkhaa/n, lammas : lamphaa/t, kuningas ~ kuninkas : kuninkhaa/n. e(t) : hee -nomenit. Esimerkkii: vene(t) : venhee/t, liike(t) : liikkhee/t, vastale(t) : vastalhee/t. Joukko nomeniita, mikkä oon deriveerattu hinen-suffiksilla. Esimerkkii: jokhainen, ikhäinen, joukhainen, alhainen, munhainen, muurhainen, melkheinen, yhtheinen, ylheinen, mielhuinen Näjemä ette tämä h:n siirtymä muuttaa morfeemiitten rajjoi niin, ette rangan vokaali saattaaki jouttuut suffiksin sisäle. Niin käy esimerkiksi illatiivissa. Vokaalinvaihettelu suffiksin i:n eđelä Kainun kielessä oon muutama suffiksi, missä suffiksi oon i eli se alkkaa i:lä. Semmoisten suffiksiitten eđelä oon ushein vaihettelluu rangan loppuvokaalissa. Tärkkeimät semmoiset suffiksit oon pluraalin i ja preteritin i. Kattoma tässä, mihin laihiin rangan loppuvokaali vaihettellee näitten eđelä. Tabeli 12: Vokaalinvaihettelu pluraalin i:n ja preteritin i:n eđelä ¶
Vokaalin vaihettelut pluraalin ja preteritin eđessä oon sitte seuraavat: (1) Ko rangassa oon kaksi samanlaista vokaalii, se toinen niistä kattoo pluraalin ja preteritin i:n eđestä. Ko (2) rangassa oon diftongi, se diftongin ensimäinen vokaali kattoo ja i haamustaa diftongin toisen vokaalin kans (V2i). Mutta jos (3) sen originaalidiftongin toinen vokaali oon i, se i kuitenki aina kattoo. (4) Yksinkertaiset vokaalit o, ö, u ja y säilythään aina suffiksin i:n eđessä, ko taas (5) rangan e aina kattoo. Ko rangan vokaali oon i (6), se siinä oon Porsangin varieteetissa eroitus nomeniitten ja verbiin välilä: Pluraalin i:n eđessä se säilyy, mutta preteritin i:n eđestä se kattoo. Muissa varieteetiissa rangan i kattoo aina suffiksin i:n eđestä. Hankaliimat oon rankavokaalit a ja ä. Ko oon kysymys kaksitavuisista rangoista, se kuitenki oon olemassa selvät reekelit: a-rankaisissa (7) a + i > i, ko ensi tavun ensi vokaali oon o eli u (7.1), siis ymmyräinen vokaali, muutoin a + i > oi (7.2). Rangan ä (8.1) kattoo kaksitavuisista rangoista aina pluraalin ja preteritin i:n eđestä. a:la ja ä:lä loppuuvista usheempitavuisista nomenirangoista (7.3 ja 8.2) oon vähän huonompi anttaat mithään selvää reekelii. Yksi oon kuitenki sikkari: Ko ranka loppuu va eli vä, se tuloksenna oon aina vi. Usheempitavuisista verbirangoista a/ä aina kattoo preteritin i:n eđestä (8.2). Saatama sitte sannoot, ette usheimissa taphauksissa oon sama reekeli, oli sitte kysymys nomenirangan loppuvokaalista ja pluraalin i:stä eli sitte verbirangan loppuvokaalista ja preteritin i:stä. Sitä nomenirankkaa, missä oon myötä pluraalin i, kuttuma pluraalin rangaksi, ja sitä verbirankkaa, missä oon myötä preteritin i, kuttuma preteritin rangaksi. tV : si –vaihettelu Graadivaihettelussa met näjemä, ette t:lä oon vaihettelu tt : t : đ ~ Ø. Kuitenki meilä oon aivan frekventillissii sannoi, joissa t:n sijasta oonki s. Niin ko (verbii: 1.inf. : partis.perf. : prees.sg1 : pret.sg3 : pret.sg1) tiet(t)ä/ä(t) : tietä/ny : tieđä/n ~ tiiä/n : ties/i : ties/i/n, huut(t)a/a(t) : huuta/nu : huu(đ)a/n ~ huus/i : huus/i/n, ymmärt(t)ä/ä(t)) : ymmärtä/nny : ymmärä/n ~ ymmärs/i : ymmärs/i/n; (nomeniita: sg.nom. : sg.ess. : sg.part. : pl.nom. : pl.part.) vuosi : vuote/na : vuot/ta : vuo(đ)e/t : vuoss/i/i ~ vuos/i/a, uusi : uute/na : uut/ta : uu(đ)e/t : uuss/i/i ~ uus/i/a, hirsi : hirte/nä : hirt/tä : hirre/t : hirss/i/i ~ hirs/i/ä. tV : si -vaihettelluu löyttyy taphauksista, missä rangan viimi vokaali, e eli A, kattoo pluraalin tahi preteritin i:n edestä: Semmoisten kaksitavuisten verbiin preteritin rangasta, missä ensimäinen tavu oon pitkä ja missä spesiaalivaihettelussa oon II:I:0-vaihettelu, ylheisvaihettelussa I:0-vaihettelu, esimerkiksi (1.inf. : partis.perf. : prees.sg1 : pret.sg3) tunt(t)e/e(t) : tunte/nu : tunne/n : tunsi, lent(t)ä/ä(t): lentä/ny : lennä/n : lens/i, huut(t)a/a(t) : huuta/nu : huu(đ)a/n : huus/i, pyyt(t)ä/ä(t) : pyytä/ny : pyy(đ)än : pyys/i, löyt(t)ä/ä(t) : löytä/ny : löy(đ)ä/n : löys/i. Kauvempanna sanassa vaihettelu oon reekelimäinen rtA-, ltA- ja ntA-rankaisissa verbiissä, esimerkiksi (1.inf. : partis.perf. : prees.sg1 : pret.sg3) puhalt(t)a/a(t) : puhalta/nnu : puhala/n : puhals/i, ymmärt(t)ä/(ä)t : ymmärtä/nny : ymmärä/n : ymmärs/i, vai(j)ent(t)a/a(t) : vai(j)enta/nnu : vai(j)ena/n : vai(j)ens/i. Tämmöiset verbit, mistä tV : si -vaihettelluu löyttyy, kuuluthaan kaikin verbityypphiin 2 (katto kohtaa 6.2.2). Vaihettelu oon kans aivan reekelimäinen semmoisissa nomeniissa, joissa nominatiivin viimi vokaali oon i ja joila taivutusrangassa oon e; niin ko (sg.nom. : sg.ess. : sg.part. : pl.iness.) käsi : käte/nä : kät/tä : käs/i/ssä, viisi : viite/nä : viit/tä : viis/i/ssä. Nämät oon niin käsketyitä konsonanttirankaissii nomeniita (nomenityyppi 1.2, katto kohtaa 5.1.1.2). Ordinaaliissa rangan nte vaihetellee pluraalin rangan nsi:n kans niin ko (sg.nom. : sg.ess. : pl.iness.) kolmas : kolmante/nna : kolmans/i/ssa. Katto näistä enämen kohđasta 8.2. ¶
Muita morfofonologissii vaihettelluit Kainun kielessä oon kohta ahthaat reekelit sille, mikkä konsonantit saatethaan olla sanassa pörätysten (katto kohđasta 2.3.1). Siitä seuraa kans joukko morfofonologista vaihettelluu. Otama tässä myötä tärkkeimät. Meilä oon kohta paljon fenomeniita, missä sananloppuinen n  vaihettellee sanansisäisen m:n kans. Tämä tullee siitä, ette kainun sanat ei olheen saata loppuut konsonantthiin m. Esimerkkii tästä: Kaikki niin käsketyt instrumentinnimet, mikkä oon laittettu verbistä in-derivasuunisuffiksilla. Esimerkkii: (sg.nom. : sg.part. : pl.nom.) (avata →) avvain : avvain/ta : avvaime/t, (istuut →) istuin : istuin/ta : istuime/t, (luistaat →) luistin : luistin/ta : luistime/t. Joukko muita sannoi. Esimerkkii: (sg.nom. : sg.part. : pl.nom.) elläin : elläin/tä : elläime/t, höyhen : höyhen/tä : höyheme/t, lai(đ)u(i)n : lai(đ)u(i)n/ta : laitu(i)me/t, morssiin ~ morsian : morssiin/ta ~ morsian/ta : morssiime/t ~ morsiamet, vaa(đ)in : vaa(đ)in/ta : vaatime/t, sy(đ)än : sy(đ)än/tä : sy(đ)äme/t. Tavalisempi oon kuitenki, ette -en-loppuisissa sanoissa -n säilyy vokaalirangassaki. Esimerkkii ahven : ahvene/t, jäsen : jäsene/t, paimen : paimene/t, siemen : siemene/t. Lisäksi tietenkhään -(i)nen-nomeniissa ei tämmöistä vaihettelluu ole. Samantapainen fenomeeni oon, ko superlatiivihaamuissa konsonanttirangan (i)in vaihettellee vokaalirangan suffiksin (i)impA- : (i)imA- kans. Esimerkkii: vanhiin : vanhiin/ta : vanhiimp/haan : vanhiima/t, issoin : issoin/ta : issoimp/haan : issoima/t (katto tarkemin superlatiivista kohđasta 5.5.2). Kainun kielessä oon kans tendensi homorgaanisuutheen. Se meinaa ette ei passaa panna pörätysten konsonanttiita, mikkä äänethään aivan eri paikoissa suussa. Sillä rangan konsonantti saattaa vaihtuut suffiksin eđessä. Esimerkkii: lumi : lume/n : lun/ta, liemi : lieme/n : lien/tä, niemi : nieme/n : nien/tä; yksi : yh/tä, kaksi : kah/ta. (Samasta assiista oon kysymys, ko kuiten vanhemissa lainasanoissa kt > ht, niin ko lyhty (< lykt), rehtori (< rektor), tohtori (< doktor), tirehtööri (< direktör).) Sanan lopussa ei saata olla ko yksi konsonantti. Samoten oon rajoituksii siinä, minkälaiset konsonanttikomposisuunit oon mahđoliset. Saama sitte vaihettelluu niin ko varis ~ vares : varikse/t ~ varekse/t : varis/ta ~ vares/ta, ajos : ajokse/t : ajos/ta, hiilos : hiilokse/t : hiilos/ta, sormus : sormukse/t : sormus/ta, selitys : selitykse/t : selitys/tä; rakkhaus : (rakkhauđe/t : rakkhaut/ta :) rakkhauks/i/ssa, tottuus: (tottuuuđe/t : tottuut/ta :) tottuuks/i/ssa; lapsi : lapse/n : las/ta, juos/ta : jukse/n. Mofofonologiseksi saattaisimma käskeet kans semmosta vaihettelluu ko verbiilä oon eripitukaissii vokaalirankkoi (esimerkiksi pime/tä : pimene/e, hypä/tä : hyppää) tahi  ko inen-nomeniila oon kokonhansa eri derivasuunisuffiksi singulaarin nominatiivissa ko muissa kaasuksissa (esimerkiksi punainen : punase/t : punais/ta) eli usheitten nomeniitten konsonanttirangan (ja singulaarin nominatiivin) loppukonsonantti kattoo ja sijhaan tullee siitymä-h (esimerkiksi pallas : palthaa/t : pallas/ta, vene(t) : venhee/t : venhet/tä. Semmoiset taphaukset käsittelemä ko puhuma nomeniitten ja verbiin rankatyypiistä. Äänenvaihettelluu kirjakainun eri varieteetiitten välissä Ylipuolela oon esitetty taphauksii, missä sanan sisälä oon morfofonologista vaihettelluu.Tässä selvitethään äänenvaihettelluu, missä kirjakainun eri varieteetiitten välissä oon eroitus. Graadivaihettelu kuuluis oikheestansa kans tähän, sillä ko siinä oon variasuunii eri kirjakainun varieteetiitten välissä. Se oon kuitenki käsitelty morfofonologisten vaihetteluitten alla (katto kohđasta 3.1.1). Tässä grammatikissa saman sanan eli haamun eri variantiitten välhiin oon pantu aaltopriimun ~. Jos oon kolme varianttii, se ensimäinen oon Porsangin (ja Raisin) variantti, viiminen Varengin variantti, ja keskimäistä passaa sitte käyttäät muissa varieteetiissa. Jos oon tyhä kaksi varianttii, se ensimäinen oon Porsangin variantti ja jälkimäinen passaa muihin varieteetthiin. Ushein oon variantit lyhykäisyyđen takia merkitty parenteesimerkkiin avula. Eli sitte puna(i)nen meinaa, ette sanasta oon kaksi varianttii, punainen ja punanen. Silloin se pittää grammatikin avula tiettäät, kumpi eli mikä variantti kuuluu mihinki kainun kielen varieteetthiin. ee ~ eA ~ iA -vaihettelu ja vokaaliitten oikeneminen Graadivaihettelun lisäksi toinen kainun varieteettiita eriliikaisesti ja näkkyyvästi eroittaava vaihettelu oon ee ~ eA ~ iA -vaihettelu. Se meinaa sitä, ette ko muutamassa varieteetissa kirjoitethaan ee, se toisissa varieteetiissa saatethaan kirjoittaat eA eli iA. Mutta se oon tyhä vissit kategoriit, missä tämä vaihettelu näkkyy. Nämät kategoriit oon: Niin käsketyt eA-nomenit. Näistä issoin osa oon adjektiiviita, mutta kyllä niitä löyttyy substanttiiviita ja pronomenniitaki. Esimerkkii korkkee ~ korkea ~ korkia, valkkee ~ valkea ~ valkia, hoppee ~ hopea ~ hopia, ussee ~ usea ~ usia. Havaitte kuitenki ette iA-taphauksissa näkkyy semmoinen morfofonologinen vaihettelu, ette singulaarin iA + pluraalin suffiksi i > ei. Esimerkiksi (sg.nom. : sg.gen. : pl.iness. korkia : korkia/n : korke/i/ssa. Singulaarin partitiivi, ko yksirankaisen nomenin ranka loppuu e:hen. Esimerkkii (sg.nom. : sg.gen. : sg.part.) järvi : järve/n : järve/e ~ järve/ä ~ järvi/ä, salmi : salme/n : salme/e ~ salme/a ~ salmi/a. Yksirankaisten e-rankaisten verbiin 1. infinitiivi. Esimerkkii: lähte/et ~ lähte/ä(t) ~ lähti/ä, lukke/et ~ luke/a(t) ~ luki/a. Kokkoontumaverbiin pitemppii rankkoi: (1.inf. : prees.sg3) lange/ta : lankkee ~ lankea/a ~ lankia/a, ilje/tä : ilkkee ~ ilkeä/ä ~ ilkiä/ä, halu/ta : halluu : halua/a. Eri varieteetiitten välissä nämät jakkaanttuuvat siihen laihiin, ette ee-variantti oon enniimitten käytetty Porsangin ja Raisin varieteetiissa, iA-variantti Varengin varieteetissa ja eA-variantti muissa varieteetiissa.  Kohta samasta fenomeenista oon kysymys siinä, ko Porsangin ja Raisin varieteetiissa kans muut kahđen vokaalin raiđot, mikkä kuuluuvat eri tavhuin, oon oijenheet yhđeksi pitkäksi vokaaliksi. Saama sitten tämmöissii varianttiita: Nomeniitten rankkoi: laattii ~ laattia, astii ~ astia, kalttii ~ kaltio, rauttii ~ rautio, porstuu ~ porstua. Singulaarin partitiivi: (sg.nom. : sg.part.) pappi : pappi/i ~ pappi/a, ukko : ukko/o ~ ukko/a. 1. infinitiivin haamui: soppi/it ~ sopi/a(t), usko/ot ~ usko/a(t), kyssy/yt ~ kysy/ä(t). Kokkoontumaverbiin pitemppii rankkoi: (1.inf. : prees.sg3) keri/tä : kerkkii ~ kerkiä/ä, halu/ta : halluu ~ halua/a. Näjemä, ette tämä vaihettelu oon tärkkee sillä ko se ushein vaikuttaa graadivaihettelhuun. Vielä se saattaa muuttaa sannoin taivutustaki, verttaa esimerkiksi (sg.nom. : sg.ill.) laattii ~ laattia : laattii/sseen ~ laatti/haan, valkkee ~ valkea ~ valkia : valkkee/sseen ~ valke/haan : valki/haan. Tabeli 13: Variasuuni VV ~ V1V2 ¶
Sananloppuinen t Kainun kielen varieteetiitten välilä oon eroitus siinä, missä kategoriissa alun alkkain sanan lopussa ollu t oon myötä eli ei. Tässä kattoma seuraavii kategoriita: Sananloppuinen t löyttyy tahi saattaa olla löytymättä kuitenki seuraavista kategoriista: Nomenit, minkä singulaarin nominatiivi loppuu et ~ e. Esimerkkii: venet ~ vene, myötälet ~ myötäle. Muissa haamuissa näitten taivutuksessa ei ole erroo. Yksirankaisten verbiin 1. infinitiivin suffiksi Vt ~ V (verbityyppi 2). Esimerkkii jakka/at ~ jakka/a, puhhu/ut ~ puhu/a(t), ymmärttä/ä(t) ~ ymmärtä/ä(t). Allatiivin suffiksi (l)le ~ (l)let. Esimerkkii (äiti :) äiti/le ~ äiti/let, (tytär ~ tyär :) tyttäre/lle ~ tyttäre/llet. Adverbiita ja adposisuuniita, esimerkiksi läpi ~ läpit, sinne ~ sinnet, asti ~ astit, pääle ~ päälet. Varengin varieteetissa näissä ei ole mishään loppu-t:tä. Harvinainen loppu-t oon kans Tenon varieteetissa, ja kohta harvinainen Raisinki varieteetissa. Porsangin varieteetissa loppu-t oon tavalinen kahđessa ensimäisessä joukossa, kahđessa jälkimäisessä ei. Muissa varieteetiissa se oon tavalinen käyttäät tätä loppu-t:tä jokhaisessa ylipuolen joukoista, mutta saattaa sen jättäät poiski. Partisipin perfektin singulaarin nominatiivin haamu saattaa kans olla t:linen tahi ilman t:ttä. Esimerkkii syö/ny ~ syö/nyt, lähte/ny ~ lähte/nyt, halu/nu ~ halu/nut. Tavalisempi oon käyttäät t:töntä varianttii, ja sen oon parempi jättäät pois kaikista varieteetiista. Toinen samanlajinen oon preesensin pluraalin 3. persoonan partisipin preesensin kans identtinen haamu vA ~ vAt, missä t saattaa olla myötä mutta sen saattaa jättäät poiski. Esimerkiksi syö/vä ~ syö/vät, lähte/vä ~ lähte/vät, likene/vä ~ likene/vät. Derivasuunisuffiksiitten i Sitä oon koko joukko derivasuunisuffiksiita, missä alunalkkain oon ollu myötä i, joka sitte ushein kuitenki oon dialektiissa jääny pois sanan toisesta tavusta. Kainun kielessä saatama kirjoittaat tämän suffiksiitten i:n eli jättäät kirjoittamatta, mutta tavalinen se oon käytössä tyhä Porsangin varieteetissa. Tämmöissii suffiksiita oon: Nomeniderivasuunisuffiksi inen ~ nen. Esimerkiksi (adjektiiviita:) puna/inen ~ puna/nen, kelta/inen ~ kelta/nen, näkö/inen ~ näkö/nen, ikhu/inen ~ ikhu/nen; (substantiiviita:) hevo/inen ~ hevo/nen, kukka/inen ~ kukka/nen, kylä/inen ~ kylä/nen; (pronomeni:) jokha/inen ~ jokha/nen. Verbiderivasuunisuffiksi OittA ~ OttA. Esimerkiksi kirj/oitta/a(t) ~ kirj/otta/a(t), var/oitta/a(t) ~ var/otta/a(t), miin/oitta/a(t) ~ miin/otta/a(t). Näistä deriveeratuita tevonnimmii: kirjoitus ~ kirjotus, varoitus ~ varotus, miinoitus ~ miinotus. Verbiderivasuunisuffiksi Aise ~ Ase. Esimerkiksi auk/ais/ta ~ auk/as/ta, halk/ais/ta ~ halk/as/ta, ratk/ais/ta ~ ratk/as/ta, sylk/äis/tä ~ sylk/äs/tä. Näistä deriveeratuita tevonnimmii: aukaisu ~ aukasu, halkaisu ~ halkasu, ratkaisu ~ ratkasu, sylkäisy ~ sylkäsy. Muuvala ko toisessa tavussa tämä derivasuunisuffiksiitten i oon aina myötä. Niin ko toinen, puinen, aurinkoinen, kunnioittaa(t). Syntaksii Syntaktin valtarakenus oon kuvattu kapittelissa 2.4 Syntaktin rakenus. Tässä kapittelissa kattoma, kunka sannoi panhaan yhtheen eli minkälaissii syntaktiityyppii kainun kielessä oon ja missä haamussa syntaktin jäsenet oon erilaisissa syntaktityypiissä. Syntakti ja syntaktityypit Syntaktilla meinathaan tässä semmoista sannoin raittoo, missä ytimessä oon finittiverbi. Niin ko lausumissa Met lähđemä aikamatkale tahi Nilla antoi preivin kuninkhaale oon kummassaki yksi syntakti. Niissä oon kummassaki yksi finittiverbi eli verbin persoonahaamu, ensimäisessä lähđemä ja toisessa antoi. Syntaktin finittiverbii käskemä syntaktin verbaaliksi. Syntaktiita oon kans joukkosyntaktiita, mikä meinaa sitä, ette kaksi syntaktii eli usheemanki syntaktin oon pantu yhtheen joukkhoon eli liitetty jollaki laila toinen toisheen. Esimerkiksi syntaktit (1) Met lähđemä aikamatkale ja tulema kohta takaisin ja (2) Nilla sanoi emänälle, ette hän oon kauheen vaipunu oon kumpiki joukkosyntaktiita. Kummassaki oon kaksi syntaktii. Mutta siinä net oon erilaiset, ette joukkosyntaktissa (1) syntaktit oon paralelliset eli samala tasala: Kumpiki oon valtasyntakti. Joukkosyntaktissa (2) ensimäinen osa oon valtasyntakti ja toinen eli ette-syntakti oon siinä jäsenennä, eli se oon alasyntakti, minkä ylisyntakti taas valtasyntakti oon. Alasyntaktit saatehaan kans olla paralelliset toinen toisen suhtheen. Esimerkiksi joukkosyntaktissa Mie en tahđo lähteet koulhuun, ko mie olen kippee ja ko ei Liisakhaan lähđe oon kaksi ko-syntaktii, mikkä oon alasyntaktit valtasyntaktille Mie en tahđo lähteet koulhuun, mutta keskenänsä net oon paralelliset syntaktit. Mutta alasyntakti saattaa kans olla toisen alasyntaktin ylisyntakti. Niin ko esimerkiksi joukkosyntaktissa Mie en pölkkää hukkaa, ko mie en usko, ette se oon vaaralinen alasyntakti ko mie en usko oon alasyntaktin ette se oon vaaralinen ylisyntakti. Kaikkiin syntaktiitten tärkkein ja hallitteeviin jäsen oon syntaktin verbaali. Se saattaa vaattiit erilaisen määrän pakolissii jäseniitä eli komplementtiita, mitä oon subjekti, objekti, predikatiivi ja adverbiaali. Sen jälkhiin, kunka monta komplementtii verbi vaattii, sanoma ette verbi oon nollapaikkainen, yksipaikkainen, kaksipaikkainen eli kolmipaikkainen. Nollapaikkaiset oon eriliikaisesti sääverbit, semmoiset ko sattaat ja tuula. Saatama sitte sannoot ette Sattaa, Tuulee eli Tuiskuu, ja syntaktit oon aivan täyđet. Yksipaikkaisilla verbiilä komplementtina oon ylheensä subjekti. Esimerkiksi Terje laulaa ja Matti nukkuu oon täyđeliset syntaktit. Kaksipaikkaisilla verbiilä oon subjektin – harvotellen jonku muun komplementin – lisäksi objekti, predikatiivi, adverbiaali eli objektiadverbiaali. Esimerkkinä syntaktit Nilla hakkas mettää (toisena komplementtina objekti), Nilla oli kainulainen (toisena komplementtina predikatiivi), Nilla kävi Kööpenhaminassa (toisena komplementtina adverbiaali) ja Met kiikuima vaaran laittaa (toisena komplementtina objektiadverbiaali) oon kaksipaikkaiset syntaktit. Kolmipaikkaisilla verbiilä oon subjektin lisäksi objekti ja adverbiaali. Esimerkikiksi Mie ostan sinule piilin ja Liisa viskas kiven merheen. Kolmas komplementti saattaa olla kans predikatiivi niin ko syntaktissa Joonas käski valasta kalaksi. Silloin ko syntakti oon passiivinen tahi sen persoonanna oon geneerinen 0-persoona, sen subjektin paikka oon tyyhä (katto kohđasta 2.4.5). Tämmöisille verbiile oon kuitenki aina mahđolinen ajatella tekkiijän, vaikka sen paikka syntaktissa oon tyyhä ja sillä sen ykköskomplementti vailuu. Subjekti vailuu kans semmoisista syntaktiista, minkä syntaktikaavana oon käsky (katto kohđasta 2.4.6.3); verbin imperatiivihaamun kans ei tekkiijää panna framile eli tässäki sen paikka oon tyyhä, vaikka se konstateerauksessa eli kysymäsyntaktissa olis verbin ykköskomplementti. Katton, ette tämmöisissäki syntaktiissa, missä subjektin paikka oon tyyhä, verbin paikkaluku kuitenki pyssyy samana. Paikkaluvun määrää sitte verbityyppi, eikä se, kunka verbin komplementit ittessä kussaki syntaktikaavassa panhaan framile. Semmoissii verbii, mikkä vaađithaan objektin eli mihin kuitenki saatethaan lisätä objektin, kuttuthaan transitiiviverbiksi. Ylheensä nämät oon kaksipaikkaiset eli kolmipaikkaiset. Muutamisti transitiiviverbiki saattaa essiinttyyt yksipaikkaisena niin ko verbi laulaat. Esimerkiksi syntakti Terje laulaa oon täyđelinen ilman objektiiki, mutta siihen saattaa panna lisäjäsenen niin ko syntaktissa Terje laulaa virttä. Näjemä siis, ette vaikka objekti tavalisesti oon verbin pakolinen jäsen eli komplementti, se muutamisti saattaa täyđelisestäki transitiivisyntaktista vailuut. Vastakohtana transitiiviverbiile kuttuthaan verbii, mikkä ei olheen saata saađa objektii, intransitiiviverbiksi. Jos intransitiiviverbi ei vaađi muutakhaan pakolista jäsentä, se oon nollapaikkainen niin ko verbi tuula syntaktissa Tuulee. Muutoin intransitiiviverbi saattaa olla yksi- eli kaksipaikkainen, mutta ei koskhaan kolmipaikkainen. Kattelemma tässä syntaktiita sen jälkhiin, ette minkälainen verbaali niissä oon ja minkälaisissa syntaktityypiissä eri verbit essiinythään. Se, missä haamussa syntaktin muut jäsenet, subjektit, objektit ja muut komplementit oon syntaktissa, seuraa näistä kahđesta assiista. Syntaktityypit oon hyvä jakkaat kahtheen eri valtajoukkhoon. Käytämä niistä tässä termii suorat syntaktit ja referatiiviset syntaktit. Suorat syntaktit oon semmoiset, mikkä suorhaan muistelhaan jostaki assiintilasta (1–5), referatiiviset oon semmoiset, mikkä refereerathaan jonku sannoi eli ajatuksii eli sansihavaittemmii (6–8). Esimerkkii: (1) Mie lähđen Alattihoon. (2) Mistä sie olet pois? (3) Pappi kirjoitti preivin. (4) Nilla vihas amtmanii. (5) Tullee sađet. (6) Kreeta näki, ette Nuutti tuli takaisin. (7) Kuningas ajatteli, ette kainulaiset oon sepät ihmiset. (8) Mie luulen, ette nyt tullee sađet. Näilä kahđela valtajoukola oon yksi suurempi eroitus, ko kattoma niitten struktuurii: Suorat verbit oon semmoiset verbit, mikkä prototyyppisesti ei saa komplementiksi eli obligatooriseksi jäseneksi ette-alasyntaktii tahi muutakhaan alasyntaktii tahi verbifraassii. Referatiivisillä verbiilä verbifraasi ja alasyntakti oon tavaliset komplementit. Oon kans verbii, mikkä toimithaan sekä suoran ette referatiivisen syntaktin verbaalinna. Tämmöiset oon esimerkiksi verbit puhhuut, kirjoittaat, lukkeet ja tutkiit. Niin ko ette ylipuolen syntakti (3) oon suora, mutta syntakti (9) oon referatiivinen. Samoten syntakti (10) oon suora, mutta syntakti (11) oon referatiivinen. (9) Pappi kirjoitti, ette amtmani kiussaa kainulaissii. (10) Äiji luki aviissii. (11) Äiji luki aviisista, ette huomena tullee kova sää. Vielä oon kolmaski syntaktityyppi: Modifiseeraavat syntaktit, minkä verbaali ei tuo syntakthiin mithään uutta assiintillaa eikä refereeraa mihinkhään ajatuksheen eli puhheesseen tahi mihinkhään muuhunkhaan. Net tyhä modifiseerathaan syntaktin muistelemmaa assiintillaa tahi rajathaan sitä aikkaa, missä syntakti oon tosi. Tämän grammatikin moolina ei ole esitellä kaikkii mahđolissii kainun kielen syntaktityyppii, mutta tärkkeimät ja frekventatiivissiimat. Syntaktin jäsenista käsittelemä tässä enniimitten verbii ja sen komplementtiita eli yđinsyntaktiita, ja kohta ei ollenkhaan syntaktin vaphaita adverbiaaliita niin ko raamiadverbiaaliita, konnektiiviita tahi kommenttiita. Adverbiin ja junksuuniitten alla kuitenki semmoissiiki tullee esile. Samoten fraassiin sisälä olleevat liikajäsenet eli defineeraukset jäädhään tässä kohta kokonhansa ilman käsittelemättä. Syntaktissa oon tyhä vähäsen vaihettelluu eri kainun kielen varieteetiitten välissä. Tässä grammatikissa ei tehđäkhään syntaktista eroitusta eri varieteetiitten välissä. Esimerkit oon enimästi kirjoitettu Porsangin morfoloogisella ja äänelisellä variantila, mutta net saattaa tietenki muuttaat muiksiki variantiiksi, ko muuttaa net niitten morfoloogisten ja äänelisten reekeliitten jälkhiin, mitä tässä grammatikissa muuvala oon selvitetty. Suorat syntaktityypit Suorat syntaktityypit oon syntaktiita, mikkä ilmoitethaan assiin tilan niin ko se oon ja mikkä ei refereeraa kenenkhään puhheita, kirjoituksii, ajatuksii eikä sansihavaittemmmiita. Suoran syntaktityypin kriteerinnä oon sen verbaalinna olleevan verbin tyyppi, ei sen haamu. Sillä käskemä suoraksi kans semmoista käskysyntaktii eli kysymyssyntaktii, minkä verbaali oon esimerkiksi tyyppii liiketverbi eli oloverbi. Niin ko syntaktit (1, 2) oon suorat, sillä ko niissä oon verbaalinna liiketverbi, vaikka net itte ei vielä ilmoita mithään assiin faktilista tillaa, mutta käskethään, ette se tulis tođeksi (1) eli kysythään sen ympäri (2). (1) Lähđe kothiin! (2) Lähteekö Matti kothiin? Tässä – ja muissaki syntaktityyppii kuvvaavissa kapitteliissa – analyysiesimerkit oon annettu siihen laihiin, ette ylipuolela oon syntakti niin ko sen kirjoitethaan, sen alapuolela oon morfolooginen analyysi (sanaklassi, sanan haamu), muutamisti kans fraasianalyysi, ja sitte alimaisena syntaktinen analyysi. Ko sannoin eli grammatikaalisten lyhenysten ympärillä oon hakaparenteesit [], se meinaa, ette net kuuluthaan syntaktissa samhaan fraashiin. Jajama suorat syntaktit tässä kuutheen alajoukkhoon, joila sitte vielä oon ommii alajoukkoi. Lokatiivis-habitiiviset syntaktit Lokatiiviset syntaktit oon semmoiset syntaktit, mikkä muistelhaan jostaki jotaki jonku paikan suhtheen. Habitiiviset oon semmoiset, mikkä muistelhaan siitä, kenelä eli millä jotaki oon. Tässä kohđassa puhuma tyhä kaksipaikkaisista syntaktiista. Kolmipaikkaiset lokatiivis-habitiiviset syntaktit käsittelemä tekemissyntaktiitten joukossa (kohta 4.2.5). Paikka Paikka-syntakti oon lokatiivinen syntakti , mikä muistelee, että joku oon jossaki. Tavalissiin verbi oon olla, mutta kaikki muutki oloverbit niin ko seissoot ~ seisoa(t), istuut ~ istua(t), maata, assuut ~ asua(t) ja ellää(t) oon mahđoliset. Esimerkiksi: (1) Met	olema	[siinä lomassa]. Pron[pl1, nom.]	V[olla, pl1]	N[sg.iness.] SUBJ	V	ADVLI (2) Het	seisothaan	[vaaran laiđala]. Pron[pl3, nom.]	V[seissoot, pl3]	N[sg.adess.] SUBJ	V	ADVLI (3) [Kainun institutti]	oon	Pyssyjovessa. N[sg.nom.]	V[olla, sg3]	N[sg.iness.] subj	v	advli  (4) Trygg	assuu	Annijoela. N[sg.nom.]	V[assuut, sg3]	N[sg.adess.] SUBJ	V	ADVLI (5) Aaroni	assuu	[vaaran takana]. N[sg.nom.]	V[assuut, sg3]	PP[N + adposisuuni] SUBJ	V	ADVLI (6) Mie	istun	täälä. Pron[sg1, nom.]	V[istuut, sg1]	Adv SUBJ	V	ADVLI paikka-syntaktiksi käskemä tässä kans syntaktiita, mikkä muistelhaan missä jotaki tapattuu. Tapattumaverbiitä oon esimerkiksi työtelä, kuola ja synttyyt ~ syntyä(t). (7) Hilde	työtelee	[Kainun institutissa]. N[sg.nom.]	V[työtelä, sg3]	N[sg.iness.] subj	V	advli (8) Aapo-faari	syntyi	Alattiossa. N[sg.nom.]	V[synttyyt, sg3]	N[sg.iness.] subj	V	advli (9) Hän 	kuoli	kotona. N[pron.sg3]	V[kuola, sg3]	Adv subj	V	advli Silloin ko liiket ymmärethään tapattumana eikä ette joku liikkuu jostaki eli johonki, kans liiketverbi (katto näistä kohđasta 4.2.1.2) oon mahđolinen paikka-syntaktin verbaalinna. (10) Iisakki	naakkii	klasin takana. N[sg.nom.]	V[naakkiit, sg3]	N[N + adposisuuni] subj	V	advli (11) Eira	uipi	lantossa. N[sg.nom.]	V[uiđa, sg3]	N[sg.iness.] subj	V	advli Näjemä, ette paikkasyntaktissa subjekti (SUBJ) oon syntaktin alussa, sitte tullee verbi (V) ja viimisennä adverbiaali (ADVLI), mikä muistelee, missä paikassa subjekti oon. Subjekti oon syntaktissa nominatiivissa, ja se oon verbin kans kongruensissa eli samassa luvussa ja persoonassa. Adverbiaali oon nomeni olokaasuksessa eli inessiivissä (1, 3, 4, 7, 8, 11) tahi adessiivissa (2), adposisuunifraasi (PP; 5, 6, 10) tahi paikkaa ilmoittaava adverbi (Adv; 7, 9). Ko muistelhaan, missä paikassa joku oon, se paikannimet taivutethaan ylheisesti sisäisissä paikkakaasuksissa, ja paikka-syntaktissa sitte inessiivissä (3, 8). Muutamista paikannimistä oon kuitenki tavalisempi käyttäät ulkoissii paikkakaasuksii (4). Se pittää aina selvittäät, kumppaa paikan ihmiset käytethään, ja sitte kirjoittaat sen jälkhiin. Mutta jos ei tieđä, se oon parempi käyttäät sisäissii paikkakaasuksii. Paikkasyntakti oon sitte tyyppii: ¶
Erikoinen oon verbi käyđä ~ käyvä, sillä ko sen kans oon aina olokaasus (13), joko inessiivi tahi adessiivi. (13) Tet	käyttä	Alattiossa. Pron[pl2, nom.]	V[käyđä, pl2]	N[sg.iness.] SUBJ	V	ADVLI Ko joku siirttyy jonku sisäpuolele, käytämä sisäistä lokaalikaasusta (1, 3, 4, 10, 12), mutta ko joku siirttyy jonku pinnale eli ulkopuolele, se käytämä ulkoista lokaalikaasusta (2, 11). Paikannimmiin kans käytämä tavalisesti sisäistä lokaalikaasusta (1, 3, 4, 12, 13; katto tästä assiista kohđasta 4.2.1.1 paikka). Liiket-syntaktiita oon kans semmoissii, missä toisena komplementtina eli adverbiaalinna oon verbifraasi (14–16). Näissä verbifraasin verbinä oon 3. infinitiivi. Nämät muistutethaan aspektuaalissii syntaktiita (katto taas kohtaa 4.4.3 Aspektuaaliset syntaktit). ¶
Näjemä, ette verbifraasin 3. infinitiivi oon samassa kaasuksessa ko nomenifraasin nomeni olis. 3. infinitiivin kaasushaamu oon kuitenki tasan sisäinen lokaalikaasus eli elatiivi tahi illatiivi, käyđä- ~ käyvä-verbin kans inessiivi. Eksistensi Eksistensi-syntakti oon lokatiivinen syntakti, mikä muistelee, ette jossaki oon olemassa joku eli jotaki. Tavalissiimat verbit eksistensi-syntaktissa oon olla ja löyttyyt ~ löytyä(t). Mutta oon niitä muitaki, näjet kaikki oloverbit oon kans mahđoliset, niin ko maata, seissoot ~ seisoa(t), istuut ~ istua(t) ja pyssyyt ~ pysyä(t). Esimerkiksi: (1) Talossa	oon	[kaksi lommaa]. N[sg.iness.]	V[olla, sg3]	KvaP[kardinaali[sg.nom.] + N[sg.part.]] ADVLI	V	SUBJ (2) Jovessa	oon	kallaa. N[sg.iness.]	V[olla, sg3]	N[sg.part.] ADVLI	V	SUBJ (3) Lomassa	istuu	[studenttiita, tyttäriitä ja poikkii]. N[sg.iness.]	V[istuut, sg3]	N[pl.part.] ADVLI	V	SUBJ (4) Kentälä	seisoi	[paljon ihmissii/ihmistä]. N[sg.adess.]	V[seissoot, sg3]	KvaP[Adv + N[pl.part./sg.part.]] ADVLI	V	SUBJ (5) [Huonheen takana] makkaa studenttijoukko. (6) Tässä istuthaan [studentit, tyttäret ja pojat]. Semmoisetki verbit ko esimerkiksi kasuta saatethaan olla verbaalinna esistensissä. Silloin sen merkitys syntaktissa oon enämen oloverbin ko muutosverbin. (7) Laksossa kassuu koivuu, pihlajaa, paivuu ja katajaa. Näjemä, ette eksistensi-syntaktissa subjekti oon viimisennä syntaktissa. Adverbiaali – joka siis muistelee, missä subjekti oon – oon syntaktin alussa. Adverbiaali oon olokaasuksessa (1–4, 7), tahi sitte se oon adposisuunifraasi (5) eli adverbifraasi (6).  Subjekti oon joko nominatiivissa (5, 6) tahi partitiivissa (2, 3). Silloin ko subjekti oon partitiivissa, syntaktissa ei ole subjektikongruenssii, mutta verbi oon aina singulaarin 3. persoonassa. Mutta ko subjekti oon nominatiivissa, syntaktissa oon tavalinen subjektikongruenssi – verttaa syntaktiita (3) ja (6), minkä merkitys oon sama. Tavalinen oon kans semmoinen subjekti, jossa oon joku kvanttori eli paljoutta ilmoittaava sana (niin ko paljon, vähän) eli kardinaali (niin ko kaksi, viisi, tuhat) ja nomeni, eli silloin subjektinna oon kvanttorifraasi (1, 4). Kvanttorifraasin kans verbi oon tasan singulaarin 3. persoonassa. Kielttäävissä syntaktiissa subjektin kaasus oon tasan partitiivi (8, 9). (8) Talossa [ei ole] porstuuta. (9) Lomassa [ei istu] studenttiita, ei tyttäriitä eikä poikkii. Eksistensin kaava oon tämmöinen: ¶
Verbi loppuut ~ loppua(t) oon erinomhainen siinä, ette ko se oon verbaalinna eksistensin muutos -syntaktissa, subjekti oon tasan nominatiivissa (10). (10) Vuonosta loppui kala. Tässäki syntaktityypissä kielttävän syntaktin subjekti oon tasan partitiivissa (11, 12): (11) Huonheesta [ei löytyny] [kymmentä tytärtä]. (12) Talhoon [ei tullu] [uutta emänttää]. Omistus Omistus-syntakti oon habitiivinen syntakti, mikä muistelee, ette jollaki oon jotaki eli joku omistaa jotaki eli jotaki oon jonku hallussa. Verbi oon aina olla. Esimerkkii: (1) Hänelä	oon	[iso vatta]. Pron[sg3, adess.]	V[olla, sg3]	N[sg.nom.] ADVLI	V	SUBJ (2) Heilä	oon	lapsii. Pron[pl3, adess.]	V[olla, sg3l]	N[pl.part.] ADVLI	V	SUBJ (3) Ämmilä	oli	[viisi lasta] N[sg.adess.]	V[olla, sg3]	KvaP[kardinaali[sg.nom] + N[sg.part.]] ADVLI	V	SUBJ (4) Nillala olthiin/oli sivakat myötä. (5) Meilä oon [vanhaat vaattheet]. (6) Nillala [ei ollu] sivakoita myötä. (7) Hänelä [ei ole] [issoo vattaa]. Omistus-syntakti oon rakenukselta kohta samanlainen ko eksistensi-syntakti (katto ylipuolela kohtaa 4.2.1.3). Tässäki oorninki oon semmoinen, ette syntaktin alussa oon adverbiaali, joka oon adessiivissa. Adverbiaali muistelee, kuka oon omistaaja eli kenen hallussa jotaki oon. Sitte tullee olla-verbi, jolla oon subjektikongruensin suhtheen samat reekelit ko eksistensi-syntaktissa. Verbin jälkhiin tullee subjekti, joka muistelee sen, mitä jollaki oon. Tämä subjekti oon nominatiivissa (1, 4, 5) eli partitiivissa (2) ja ushein se saattaa olla kans kvanttorifraasi (3). Kielttäävässä syntaktissa subjekti oon samhaan laihiin ko EKSISTENSI-syntaktissaki partitiivissa (6, 7). Semmoinen eroitus oon eksistensi-syntaktin suhtheen, ette omistus-syntaktissa verbi saattaa pluraalin nominatiivissa olleevan subjektin kans olla singulaarin 3. persoonassa (katto 4); preesensissähän ei olla-verbissä olekhaan eroitusta singulaarin 3. ja pluraalin 3. haamun välilä (5). Näjemä, ette kainun kielen omistus-syntaktin haamustethaan aivan eri laihiin ko ruijan kielessä: Kainun kielessä omistaaja oon adverbiaali, ja se minkä omistethaan, oon subjekti. Ruijan kielessä omistaaja oon subjekti, se minkä omistethaan oon objekti. Kainun kieli oon erilainen ko ruijan kieli siinäki, ette sanothaan (8, 9) (8) Piilissä oon [neljä pyörää]. (9) Talossa [ei ole] porstuuta. eli ko se, millä jotaki oon, oon ei-elläävä, se käytethään eksistensi-syntaktii eikä omistus-konstruksuunii, mikä ylheensä vastaa ruijan kielen ha-konstruksuunii. Omistus-syntaktin kaava oon tämmöinen: ¶
Yhđenlainen omistus-syntakti oon kans syntakti, missä verbinä oon vailuut ~ vailua(t) eli puuttuu(t) ~ puuttua(t) (8, 9). Näilä verbiilä muistelhaan, ette jollaki ei ole jotaki, ja syntaktit haamustethaan samhaan laihiin ko vasituisetki omistus-syntaktit. (8) Minula vailuu rahhaa. (9) Muorila vailuu mies. omistuksen muutos omistuksen muutos -syntakti muistelee ette joku mistanttaa jotaki eli sitte hänele tullee jotaki uutta. Verbaalinna syntaktissa saattaa olla esimerkiksi synttyyt, ~ syntyä(t), kuola, loppuut ~ loppua(t), tulla, mennä, hävitä, kasuta. Syntaktityypin struktuuri oon samanlainen ko OMISTUS-syntaktissaki (katto kohtaa 4.2.1.5), mutta adverbiaali eli se, joka mistantaa, oon ablatiivissa, ja se, joka saapi, oon allatiivissa. (1) Multa	kuoli	poika. Pron[sg1, ablat.]	V[olla, sg3]	N[sg.nom.] ADVLI	V	SUBJ (2) Liisale	syntyi	paljon lapsii. N[sg. allat.]	V[synttyyt, sg3]	N[KvaP] ADVLI	V	SUBJ (3) Muorile	kasus	hirmunen vatta. N[sg. allat.]	V[kasuta, sg3]	N[sg.nom.] ADVLI	V	SUBJ (4) Faarile	tullee	vierhaita. N[sg. allat.]	V[kasuta, sg3]	N[pl.part.] ADVLI	V	SUBJ (5) Heiltä meni talot ja tavarat. (6) Maijalta loputhiin rahat. (7) Muorile [ei kasunu] [hirmuista vattaa]. Näjemä ette syntaktissa saattaa samhaan laihiin ko OMISTUS-syntaktissaki olla subjektikongruensi, ja silloin subjekti oon tasan nominatiivissa (6). Kielttäävän syntaktin subjekti oon tasan pertitiivissa (7). Omistuksen muutos -syntaktin kaava oon tämmöinen: ¶
Kvanttorisyntaktit Kvanttorisyntaktissa toisena komplementtina oon kvanttorifraasi, mitä ei passaa klassifiseerata sen paremin objektiksi, predikatiiviksi ko adverbiaaliksikhaan. Kuttama sitte sitä tässä vain kvanttorifraasiksi. Kvanttorisyntaktiita oon kahta lajjii. Lukumäärä Ensimäinen kvanttorisyntaktityyppi oon lukumäärä-syntakti, mikä ilmoittaa kunka paljon jotaki oon. Sen verbinä oon tasan olla-verbi, mikä oon singulaarin 3. persoonassa. Syntaktissa oon subjektinna partitiivihaamuinen nomeni, substantiivi tahi pronomeni, ja toisena komplementtina kvanttorifraasi. (1) Studenttiita	oli	viisitoista. N[pl.part.]	V[olla, sg3]	Kva[kardinaali[sg.nom.]] SUBJ	V	KvaP (2) Meitä	oli	kymmenen lasta. Pron[pl1, part.]	V[olla, sg3]	KvaP[kardinaali[sg.nom.] + N[sg.part.]] SUBJ	V	KvaP (3) Kallaa	oon	paljon. N[sg.part.]	V[olla, sg3]	Kva SUBJ	V	KvaP Ko kysymyksessä oon kvanttorifraasi, missä oon kardinaali myötä, se oon mahdollinen ette käyttäät kans nominatiivisubjektii, minkä kans verbi kongrueeraa (4, 5): (4) Studentit olthiin viisitoista. (5) Met olima kymmenen lasta. Se oon kuitenki parempi käyttäät partitiivisubjektii niin ko eđelä oon esitetty. ¶
Predikasuunisyntaktit Predikasuunisyntaktit oon syntaktiita, missä syntaktin subjekti – ja muutamisti joku muuki jäsen – oon korrelaattina predikatiiville, mikä muistelee jonku subjektin omituisuuđen, kenele se kuuluu, mihin joukkhoon se kuuluu eli jotaki muuta subjektista. Predikasuunisyntaktin verbi oon tasan intransitiivinen, eikä siihen saata lisätä objektii. Predikasuunisyntaktit oon usheemppaa tyyppii. Kattoma niitä tässä erittäin. Omituisuus Omituisuus-syntakti muistelee jonku subjektin omituisuuđen eli ette joku/jokku oon jonkulainen/jonkulaiset eli joku. Tässä verbi oon aina olla. (1) Ragnhild	oon	ruijalainen. N[sg.nom.]	V[olla, sg3]	A[sg.nom.] SUBJ	V	PREDVI (2) Kalat	olthiin	[aivan verekset]. N[pl.nom.]	V[olla, pl3]	A[pl.nom.] SUBJ	V	PREDVI (3) Matkustaminen	oon	jännittäävä. N[sg.nom.]	V[olla, sg3]	A[sg.nom.] SUBJ	V	PREDVI (4) Kaffi	oon	makkee. N[sg.nom.]	V[olla, sg3]	A[sg.nom.] SUBJ	V	PREDVI (5) Het oon [kovin iloiset]. (6) Mie] olen [Maijan Kreeta]. (7) Tet oletta [somat ihmiset]. Omituisuus-syntakti oon semmoinen, että siinä korrelaattina oon syntaktin nominatiivihaamuinen subjekti eli se, kenestä eli mistä jotaki muistelhaan. Sitte siinä oon olla-verbi, mikä kongrueeraa subjektin kans. Viimisennä oon predikatiivi (PREDVI), mikä saattaa olla adjektiivi (1–5) eli substantiivi (6, 7). Predikatiivi kongrueeraa subjektin kans luvussa. Eli jos subjekti oon singulaarissa, se predikatiiviki oon singulaarissa (1, 3,4, 6). Mutta jos subjekti oon pluraalissa, se predikatiiviki oon pluraalissa (2, 5, 7). Syntaktissa predikatiivi oon kohta aina nominatiivihaamussa. Syntaktin kaava oon tämmöinen: ¶
Omistuspredikasuuni Predikatiivinna saattaa olla kans genitiivihaamuinen substantiivi, mikä muistelee, kenen tahi minkä subjektin ilmoittama assii oon (1, 2). Käskemä tämmöistä syntaktii eroitukseksi omistus-syntaktista omistuspredikasuuni-syntaktiksi. (1) [Net porot]	olthiin	Liisan. N[pl.nom.]	V[olla, pl3]	N[sg.gen.] SUBJ	V	PREDVI (2) Lapset [ei ole] meiđän. Omistuspredikasuuni-syntaktin kaava oon tämmöinen: ¶
Nämät saattaa sannoot kans toisela tavala eli (5–8): (5) Sitä oon [tavalista maittoo ja kevveetämaittoo]. (6) Sitä oon [monenlaissii ihmissii]. (7) Sitä oli [keltaissii ja punaissii kukkii]. (8) Sitä löyttyy [tyyrhiitä ja halppoi piilii]. Silloin net oon yhdenlaiset eksistensi-syntaktit ilman adverbiaalitta. Näissä syntaktiissa saattais olla kans verbiliitto olla olemassa, mikä meinais sammaa ko ylipuolen syntaktit (1–8), mutta allepriimustais syntaktin eksistensielisuutta (9, 10). (9) Maittoo [oon olemassa] [tavalista maittoo ja kevveetämaittoo]. (10) Sitä [oon olemassa] [monenlaissii ihmissii]. Muutos Yksi predikasuunisyntaktiitten valtatyyppi oon muutos-syntakti, mikä muistelee, minkälaiseksi joku tullee eli jääpi. Tavalissiimat muutosverbit oon tulla, muuttuut ~ muuttua(t), kasuta ja jääđä ~ jäähä. Predikatiivi oon translatiivissa ja se oon tavalissiimin adjektiivi (1–4), mutta saattaa se olla substantiivi (5) eli pronomeniki (6). (1) Mie	tulen	hulluksi. Pron[sg1, nom.]	V[tulla, sg1]	A[sg.transl.] SUBJ	V	PREDVI (2) Pojat	kasuthiin	isoksi. N[pl.nom.]	V[kasuta, pl3]	A[sg.transl.] SUBJ	V	PREDVI (3) Saalis	jäi	pieneksi. N[sg.nom.]	V[jääđä, pl3]	A[sg.transl.] SUBJ	V	PREDVI (4) Yö muuttui aamuksi. (5) Kaikki muuttuu muuksi. Syntaktissa oon subjektikongruensi, mutta predikatiivi ei ole lukukongruensissa ittensä korrelaatin kans, mutta oon tasan singulaarin translatiivissa. Muutos-syntaktin kaava oon tämmöinen: ¶
Vähäsen sammaa kaavaa oon semmoinen syntakti, mikä muistelee mihin tarkoituksheen joku oon soppeeva (6, 7). (6) Turska passaa keittokalaksi. (7) Koivuhalvot sovithaan poltoksi. Eroituksena oon, ette tässä syntaktityypissä predikatiivinna oon aina substantiivi, ei koskhaan adjektiivi. Tulos Kohta sammaa ko muutos-syntakti merkittee tulos-syntakti. Mutta ko muutos-syntakti muistelee, minkälaiseksi korrelaatti muuttuu, tulos-syntakti muistelee, mikä korrelaatista tullee. Tulos-syntaktii oon kahta tyyppii: Toisessa predikatiivinna oon substantiivi, toisessa adjektiivi. Ko predikatiivinna oon substantiivi, sen korrelaatti oon elatiivihamuinen adverbiaali, ja syntaktista vailuu subjekti (1–5). Mutta ko predikatiivinna oon adjektiivi, sen korrelaattina oon subjekti nominatiivihaamussa (6, 7). Predikatiivi oon molemissa nominatiivissa, ja se oon lukukongruensissa ittensä korrelaatin kans. Tulos-syntaktin tavaliset verbit oon tulla ja kasuta: (1) Mikosta 	tuli	varas. N[sg.elat.]	V[tulla, sg3]	A[sg.nom.] ADVLI	V	PREDVI (2) Pojista	kasus	[kommeet miehet]. N[pl.elat.]	V[kasuta, sg3]	N[pl.nom.] ADVLI	V	PREDVI (3) Minusta tuli opettaaja. (4) Meistä tuli krannikset. (5) Porosta tullee [makkee ruoka]. (6) Housut	tulthiin 	[liian lyhykäiset] N[pl.nom.]	V[tulla, pl3]	A[pl.nom.] SUBJ	V	PREDVI (7) Hamet	ei tullu	[liian lyhykäinen]. N[sg.nom.]	V[tulla, sg3]	A[sg.nom.] SUBJ	V	PREDVI Muutos-syntaktin kaavat oon tämmöiset: ¶
Ko tuntheen moolina oon joku tekeminen, silloin objektinna oon tavalisesti 1. infinitiivin haamu (4, 5). (4) Kreeta	pölkkää	hihđata. N[sg.nom.]	V[pölätä, sg3]	V[1.inf.] SUBJ	V	OBJ (5) Mie	tykkäsin 	[lypsäät lehmii]. Pron[sg1]	V[tykätä, sg1]	VP[V[1.inf.] + N[pl.part.]] SUBJ	V	OBJ Kausatiivinen tunnet Yhđenlaiset tunnetsyntaktit oon kans semmoiset syntaktit, missä verbinä oon kausatiiviverbi, mikä muistelee minkälaisen tuntheen joku assii tekkee subjektille (1). Kausatiiviverbii oon esimerkiksi oksettaa(t), iljettää(t), hävettää(t), naurattaa(t), janottaa(t). Syntaktiissa objektinna oon se, joka jonku tuntheen kokkee, ja tämä kokkiija oon tasan partitiivin haamussa. Kuttuma tämmöissii syntaktiita nimelä kausatiivinen tunnet -syntakti. Muutamisti syntaktissa oon myötä tavalinen NP-subjekti (1). (1) Pekka	iljettää	Stiinaa. N[sg.nom.]	V[iljettäät, sg3]	N[sg.part.] SUBJ	V	OBJ Tavalisempi oon kuitenki semmoinen syntaktikaava, missä subjektinna eli sinä, mikä oon syynä tuntheesseen, oon 1. infinitiivin haamu (2, 3) eli subjekti kokonhansa vailuu (4, 5). Silloin verbi oon tasan singulaarin 3. persoonassa. (2) Liissaa	hävetti	[pierä äänheen] N[sg.part.]	V[hävettäät, sg3]	VP[V[1.inf.] + Adv] OBJ	V	SUBJ (3) Minnuu	iljettää	syöđä maksaa. Pron[sg1, part.]	V[iljettäät, sg3]	VP[V[1.inf.] + N[sg.part.]] OBJ	V	SUBJ (4) Heikkaa oksetti. (5) Meitä nauratti. Prototyyppisen kausatiivinen tunnet -syntaktin kaava oon sitte tämmöinen: ¶
Tekemissyntaktit Tekemissyntaktit muistelhaan, ette subjekti tekkee jotaki eli oon syynä siihen, ette jotaki synttyy eli tapattuu. Subjektinna oon usheimitten ihminen, mutta saattaa se olla elläinki ja mikä tahansa muuki, minkä saattaa ajatella olleevan aktiivinen toimiija. Syntaktin verbi oon tasan transitiivinen tekoverbi. Tekemissyntaktiita oon kaksipaikkaissii ja kolmipaikkaissii. Kaksipaikkaisissa verbin komplementina oon subjekti ja objekti, kolmipaikkaisissa lisäksi vielä adverbiaali. Tekemissyntaktiitten objekti oon vaihettelleevassa objektikaasuksessa (katto tästä kohđasta 4.2.5.1). Kaksipaikkainen teko Kaksipaikkainen teko -syntaktiissa oon usheimitten myötä objekti eli se, mille jotaki tapattuu tahi mikä synttyy tevon tuloksenna eli mikä oon tevon moolina (1–12). Mutta jos oon kysymyksessä vain subjektin joku aktiviteetti, se syntaktissa saattaa objekti vailuutki (13, 14). Kuitenki syntakthiin saattaa aina ajatella, ette siinä olis objektiki. (1) Pappi	kirjoitti	preivin. N[sg.nom.]	V[kirjoittaat, sg3]	N[sg.gen.] SUBJ	V	OBJ (2) Liisa	lahtas	porot. N[sg.nom.]	V[lahđata, sg3]	N[pl.nom.] SUBJ	V	OBJ (3) Polta	preivin! V[polttaat, imp.sg2]	N[sg.gen.] V	OBJ (4) Preivin	poltethiin. N[sg.gen.]	V[polttaat, passiivi] OBJ	V (5) Matti	ei lahđanu	porroi. N[sg.nom.]	V[lahđata, kieltt.sg3]	N[pl.part.] SUBJ	V	OBJ (6) Kuningas	luki	[Nillan preivii]. N[sg.nom.]	V[lukkeet, sg3]	N[sg.part.] SUBJ	V	OBJ (7) Amtmani hävitti mettän. (8) Amtmani hävitti mettää. (9) Mie rakensin huonheen. (10) Pekka pyyttää kallaa. (11) Mie studeeraan [kainun kieltä]. (12) [Annan Kaisa] puhhuu [kainun kieltä]. (13) Terje laulaa. (14) Pojat piirethään. Tämmöisissä syntaktiissa subjekti ja verbi aina kongrueerathaan. Subjekti oon aina nominatiivissa. Jos siinä oon kans objekti, se oon objektikaasuksessa, mikä meinaa, ette singulaarinen objekti saattaa olla genitiivissä (1, 3, 4, 7, 9) ja pluraalinen nominatiivissa (2), ja sekä singulaarinen ette pluraalinen objekti saatethaan olla partitiivissa (5, 6, 8, 10–12). Partitiivissa objekti oon aina, jos syntakti oon kielttäävä eli siinä oon kieltoverbi ei eli joku sen haamu (5). Objekti saattaa olla partitiivissa kans, ko se teko, mitä tehđhään, ei vielä ole valmis eli siitä ei vielä ole keritty eli sitä vielä jatkathaan (6, 8). Saatama sannoot, ette kainun kielessä objektin kaasuksella yhtheen laihiin ilmoitethaan aspektii, mikä oon joko rajattu eli rajjaamaton. Vielä objekti saattaa olla partitiivissa, ko sen ilmoittama assii oon javolinen eli sitä saattaa mitata eli ko saattaa kyssyyt, ette kunka paljon (8, 10). Oon kans verbii, mikkä kohta aina otethaan partitiivin niin ko verbit studeerata (11) ja puhhuut (12). Nämät oonki siinä eriskumhaiset teko-syntaktin verbaalit, ette niissä ei subjektin toimet vaikuta, ette objektin tilassa tapattuis mithään muutosta. Saatama sannoot, ette ko aktiviteetista seuraa, ette objektille kokonhaisuutenna tapattuu jotaki, silloin käytämä genitiivi/nominatiiviobjektii, mutta ko aktiviteetista ei ole seurausta objektille tahi ei kuitenkhaan sen kokonhaisuuđelle, silloin käytämä partitiiviobjektii. Kuttuma ensimäistä totaaliobjektiksi ja toista partiaaliobjektiksi. Persoonapronomeniitten pluraalihaamuila oon omituinen objektihaamu, mitä kans käskethään  (meiđät ~ meät, teiđät ~ teät, heiđät ~ heät), ja mitä käytethään totaaliobjektin kaasuksena. Kaksipaikkainen teko -syntaktin kaava oon tämmöinen: ¶
Saatama verrata tätä syntaktityyppii kans omistus-syntaktin kans. Omistus-syntaktissa jollaki oon jotaki, ottamissyntaktissa joku saapi eli ottaa joltaki jotaki, antamissyntaktissa joku anttaa jolleki jotaki. Kaikissa näissä oon ulkoinen paikkakaasus eli l-kaasus. Ylipuolen esimerkiistä näjemä, ette objektin kaasuksen reekelit oon tässä samat ko kaksipaikkainen teko -syntaktiissaki (katto kohđasta 4.2.5.1). Siirtämisverbii (katto alapuolela 4.2.5.4) saattaa kans käyttäät omistaajan vaihetus -verbinä (8, 9): (8) Kaisa toi minule skenkin. (9) Muori siirsi [minun kontole] rahhaa. Oon kans koko joukko verbii, mitä käytethään referatiivisissa syntaktiissa (katto alapuolela kohtaa 4.3 ) ja mille oon tavalista saađa sekä objektin ette adverbiaalin aivan samhaan laihiin ko ylipuolela käsitellyile verbiile (10–16). Verbinä saattaa olla esimerkiksi pyyt(t)ää(t), puhhuut ~ puhua(t), kirjoittaa(t), näyttää(t), muistela eli opettaa(t). Esimerkiksi: (10) Matti pyysi minulta ruokkaa. (11) Kaisa sanoi Maijale tottuuđen. (12) Mie puhuin hänele [kaunhiita sannoi]. (13) Stiina [ei muistelu] Mikole tottuutta. (14) Leena näytti studentiile [uussii kuvvii]. (15) Oppiijoile opetethiin [suomen kieltä]. (16) Studentiile näytethiin eksaamenitehtävän. Siirtäminen Siirtämis-syntaktissa verbi oon kolmipaikkainen. Se tarkoittaa semmoista syntaktii, missä joku siirttää eli liikuttaa jotaki eli jonku jostaki johonki. Syntaktin subjektinna oon se, joka siirttää, objektinna oon se, mikä siirttyy, ja adverbiaalinna paikka, mihin tahi mistä objektin siirethään. Siirtämis-syntaktiita saattaa verrata omistaajan vaihetus -syntakthiin: Molemissa jonku (eli objektin) tila vaihettuu. Omistaajan vaihetus -syntaktissa omistaaja vaihettuu, siirtämis-syntaktissa jonku paikka vaihettuu, ko joku sitä siirttää. Siirtämisverbii oon esimerkiksi siirt(t)ää(t), liikuttaa(t), tuođa ~ tuua, vieđä ~ viiä, panna, nout(t)aa(t), vettää(t) jne. Esimerkkii: (1) Einari	toi	piilin	Tyskästä. N[sg.nom.]	V[tuođa, sg3]	N[sg.gen.]	N[sg.elat.] SUBJ	V	OBJ	ADVLI (2) Sie	[et pannu]	kuppii	hyllyle. Pron[sg2]	V[panna, kieltt.sg2]	N[sg./pl.part.]	N[sg.all.] SUBJ	V	OBJ	ADVLI (3) Miina	[oon noutanu]	minun	kothiin. N[sg.nom.]	V[nouttaat, sg3]	Pron[gen.]	Adv SUBJ	V	OBJ	ADVLI (4) Muori vei pojan lastentarhaasseen. (5) Sisaret [olthiin viemässä] poikkaa lastentarhaasseen. (6) Äiji [ei löytäny] [kuolutta reppoo] siljolta. (7) Pekka siirsi toolin siljole. (8) Pekkaa [ei nouđettu] taivhaasseen. (9) Mettästä löyđethiin [kuolheen revon]. (10) Kaapista viskathiin [vanhaat ruvat]. Prototyyppinen siirtäminen oon sitte tämmöinen: ¶
Adverbiaali oon ero- eli tulokaasuksessa. Reekelit siihen, käytämäkö sisäistä eli ulkoista lokaalikaasusta (s- eli l-kaasusta), oon samat ko silloinki, ko joku ittestänsä siirttyy johonki: Ko jonku siirethään jonku sisäpuolelta eli sisäpuolele, käytämä sisäistä lokaalikaasusta (3–5, 8–10), ko jonku siirethään jonku ulkopuolelta eli ulkopuolele tahi ulkopinnalta eli ulkopinnale, käytämä ulkoista lokaalikaasusta (2, 6, 7). Paikannimmiin kans käytämä tavalisesti sisäistä lokaalikaasusta (1; vrt. eđelä kohta 4.2.1.1 paikka ja 4.2.1.2 liiket). Omistaajan vaihetus -verbii saattaa kans käyttäät siirtämisverbinä (11, 12). (11) Lassi osti sykkelin Uslusta. (12) Mie sain skenkin Suomesta. Tilasyntaktit Tilasyntaktit oon semmoiset syntaktit, mikkä muistelhaan jostaki ulkoisesta eli subjektiivisesta olotilasta eli olotilan muutoksesta. Tämmöissii syntaktiita oon usheemanlaissii. Säätila Tilasyntaktiita oon esiksiki säätila-syntaktit. Sääverbii oon esimerkiksi paistaa(t), tuula ja sattaa(t). Muutamisti säätillaa ilmoitethaan semmoisella syntaktilla, missä oon tavalinen SUBJ + V -struktuuri, eli niissä oon syntaktin alussa subjekti, jonka pörässä sitte oon sääverbi (1). (1) Aurinko 	paistaa. N[sg.nom.]	V[paistaat, sg3] SUBJ	V Tavalisempi oon kuitenki semmoinen vasituinen säätila-syntakti, missä subjekti kokonhansa vailuu (2–4). Silloin oon syntaktin alkhuun ushein siiretty vaphaan adverbiaalin (3, 4); prinsippinnähän oon ette välttäät konstruksuunii, missä verbi oon syntaktin alussa. Ko muistelhaan, mitä sattaa, subjekti oon syntaktin lopussa samhaan laihiin ko eksistensi-syntaktissa (5–7). Syntaktit muistutethaanki eksistensi-syntaktiita. Mutta subjektin paikala syntaktin alussa saattaa kans olla tyyhä subjekti se (8). Kaikki nämät syntaktit käänythään ruijan kielheen semmoisella syntaktilla, missä subjektin paikala oon tyyhä subjekti det. Esimerkkii säätila-syntaktista: (2) Sattaa	ja	tuulee. V[sattaat, sg3]	Konj	V[tuula, sg3] V	Konj	V (3) Ulkona	sattaa. ADV	V[sattaat, sg3] V-ADVLI	V (4) Merelä	tuuli. N[sg.adess.]	V[tuula, sg3] V-ADVLI	V (5) Tromssassa	sattaa	vettä. N[sg.iness.]	V[sattaat, sg3]	N[sg.part.] V-ADVLI	V	SUBJ (6) Tunturissa pani/satoi lunta. (7) Pyssyjovessa sattaa rakheita. (8) Se sattaa ja tuulee. Näjemä, ette sääverbiin kans ei ole subjektikongruenssii (esimerkki 7), ja syntaktityyppi muistuttaa siinäki eksistensi-syntaktii. ¶
Ulkoinen olotila Oon kans olemassa muunlainen ulkoisesta olotilasta, niin ko esimerkiksi temperatuurista tahi muusta ilman laađusta, muisteleeva tyyppi. Verbinä näissä oon olla (1–4) eli tulla (5, 6). Subjekti oon verbin pörässä, viimisennä syntaktissa. Eriliikaisesti silloin ko komplementtina oon adjektiivifraasi (2), nämät saattaa analyseerata yhđenlaisiksi predikasuunisyntaktiiksi, missä komplementtina oon predikatiivi. (1) Oli	[kova sää]. V[olla, sg3]	N[sg.nom.] V	SUBJ (2) Oli 	[oikhein lämmin]. V[olla, sg3]	A[sg.nom.] V	PREDVI (3) Oon ilta. (4) Ushein olthiin [pahat ilmat]. (5) Tuli [kaunis syksy]. (6) Huomena tullee [kaunis sää]. Näihinki syntakthiin saattaa lisätä sen alkhuun tyyhän subjektin se (7, 8). (7) Se oli [kaunis ilta]. (8) Se oli [oikhein lämmin]. ¶
Sansitila Tilasyntaktit oon kans semmoiset, missä oon predikatiivi ablatiivissa ja mikkä muistelhaan, miltä jossaki paikassa eli tilassa haissee tahi näyttää. Verbit oon haista ja näyttää(t). Tämmöisissä syntaktiissa vailuu subjekti, mutta sen sijasta korrelaattina oon paikan adverbiaali (1, 2). Syntaktit oon likheistä sukkuu sansi-predikasuunisyntaktiile, ja analyseeraama toisen komplementin predikatiiviksi. (1) Saunassa	haissee	hyvältä. N[sg.iness.]	V[haista, sg3]	A[sg.abl.] ADVLI	V	PREDVI (2) Sielä 	näytti 	kaunhiilta. Adv	V[näyttäät, sg3]	A[sg.abl.] ADVLI	V	PREDVI Näissä syntaktiissa finittiverbi oon tasan singulaarin 3. persoonassa. Syntakti oon tyyppii: ¶
Subjektiivinen tila Neljettä tilasyntaktii käskemä tässä subjektiiviseksi tilaksi. Syntaktit muistelhaan jonku elläävän entiteetin, ihmisen eli elläimen, tilasta. Näissä verbinä oon olla-verbi. Syntaktit muistutethaan omistus-syntaktiita, mutta niilä oon kans vaihtoehto, mikä muistelee olotilan muutoksesta. Silloin verbinä oon tulla. Komplementti verbin eđessä oon olla-verbin kans adessiivissa (1, 3, 5, 7), tulla-verbin kans allatiivissa (2, 4, 6). Syntaktiitten toisena komplementtina saattaa olla olotilasta muisteleeva adjektiivifraasi (1, 2) eli kans substantiivifraasi (3–7). Ko se oon adjektiivifraasi, se muistuttaa likheisesti predikatiivii, ko se oon substantiivifraasi, se muistuttaa subjektii. Merkittemmä sen tässä tyhä yksinkertaisesti komplementiksi. (1) Dagnylä	oon	kylmä. N[sg.adess.]	V[olla, sg3]	A[sg.nom.] ADVLI	V	kompl (2) Liisale	tuli	kylmä. N[sg.adess.]	V[tulla, sg3]	A[sg.nom.] ADVLI	V	kompl (3) Minula	oon	palava. Pron[sg1]	V[olla, sg3]	N[sg.nom.] ADVLI	V	kompl (4) Kissale tuli [nälkä ja jano]. (5) Kaikila oon hoppu. (6) Äijile tuli [paha mieli]. (7) Meilä oli [huono tila] ja [huono sija]. Vaikka syntaktit muistutethaan omistus-syntaktiita, net oon siinä erilaiset, ette ko kielttäävän omistus-syntaktin subjekti oon partitiivissa, se subjektiivinen tila -syntaktin vastaava komplementti oon tasan nominatiivissa (8–12). (8) Dagnylä [ei ole] kylmä (9) Liisale [ei tullu] kylmä. (10) Minula [ei ole] palava. (11) Henrylä [ei ole] koskhaan hoppu. (12) Äijile [ei tullu] [paha mieli]. ¶
Statustila Statustila-syntaktilla meinaama semmoista syntaktii, missä subjekti oon korrelaattina olotila-adverbille (katto kohđasta 9.4.3). Verbinä oon olla (2, 4, 5) eli mennä (1, 4), muutamisti kans tulla (6). (1) Piili	meni	rikki. N[sg.nom.]	V[mennä, sg3]	Advs SUBJ	V	ADVLI (2) [Kaikki tiet]	olthiin	poikki. N[pl.nom.]	V[olla, pl3]	Adv SUBJ	V	ADVLI (3) Talo	oon	kaltossa. N[sg.nom.]	V[olla, sg3]	AdvP SUBJ	V	ADVLI (4) Pekka ja Kalla menthiin naimishiin. (5) Häävierhaat olthiin päissä. (6) Liisaki tuli päihin. Vaikka sanothaan, ette adverbit ei taivu, se kuitenki näjemä, ette verbit mennä ja tulla valithaan semmoisen adverbin, mikä histoorialisesti oon tulokaasuksessa (4, 6), olla-verbi semmoisen, mikä histooriallisesti oon olokaasuksessa (3, 5). Adverbityypilä rikki(t), poikki(t), halki(t) oon tyhä yksi haamu, mitä passaa käyttäät kaikkiin verbiin kans (1, 2). ¶
Referatiiviset syntaktit Tähän asti olema puhunheet semmoisista syntaktityypiistä ja niitten verbiistä, jokka ilmoitethaan suorhaan jotaki assiintillaa. Seuraavaksi kattoma toista syntaktityyppiin valtajoukkoo, referatiivissii syntaktiita. Referatiiviset syntaktit oon nimensä jälkhiin syntaktiita, joila refereerathaan johonki toisheen assiisseen eli assiintilhaan. Ylisyntaktin subjektinna oon joku elläävää olenttoo, ihmistä eli elläintä, meinaava sana. Ylisyntaktin verbaali muistelee, mikä suhđet ylisyntaktin subjektilla oon refereeratthuun assiisseen. Nämät verbit oon semmoiset, ette niitten kans oon mahđolinen semmoinen alasyntakti (syntaktikaavoissa merkitty pukstaavilla S), mikä oon komplementtina ylisyntaktin verbile. Kans verbifraasi (VP) oon mahđolinen komplementti. Verbifraasin verbi saattaa olla infinitiivin eli partisipin haamuinen. Partisippihaamuiset verbifraasit saattaa tasan korvata subjunksuunisyntaktilla, ja sillä niitä ei tässä oteta erittäin esile. Niistä oon kuitenki esimerkkii partisipiitten kohđala (katto kohđasta 6.8.2.1 Partisipin preesensin ja perfektin käyttö, esimerkit 9–15). Referatiivisissa syntaktiissa verbaali oon tasan luku- ja persoonakongruensissa subjektin kans. Referatiivisissa syntaktiissa toinen komplementti oon usheimitten objekti. Alapuolela käsittelemäki juuri tämmöissii ylheissii taphauksii. Mutta oon kans referatiivissii syntaktiita, missä toisena komplementtina oonki adverbiaali. Esimerkiksi syntaktissa Met luotama siihen, ette kainun kieli säilyy fraasi siihen, ette kainun kieli säilyy oon adverbiaali luottaa(t)-verbile. Tämmöissii syntaktityyppii emmä tässä käsittele erittäin, mutta niitä tullee esile esimerkiksi junksuuniitten käsittelyn alla (katto kohđasta 11.2.2.4 Subjunksuuni adverbiaalikomplementtina). Kognisuuni Kognisuuni ilmoittaa jonkulaista tieđolista eli kognitiivista tillaa. Kognitiivissii verbii oon esimerkiksi muistaa(t), tiet(t)ää(t) ja ymmärt(t)ää(t). Verbillä oon kaksi komplementtii, subjekti ja objekti. Tyypilinen oon, ette objekti ei olekhaan nomeni mutta verbifraasi (1, 6) tahi alasyntakti (2–5, 7–8). Alasyntakti oon joko ette-syntakti (2, 4, 7), tahi joittenki verbiin kans, niin ko eriliikaisesti kielttäävissä syntaktiissa muistaat- ja tiettäät-verbiin kans, se saattaa olla kans kysymäsyntakti (3, 5, 8). Ko alasyntaktinna oon kysymäsyntakti, sen eđessä saattaa olla subjunksuuni ette, mutta se saattaa jääđä poiski. (1) Pekka	muisti	[lukkeet preivin]. N[sg.nom.]	V[muistaat, sg3]	VP[1.inf. + N[sg.gen.]] SUBJ	V	OBJ (2) Pekka	muisti	[ette hän häyttyy lukkeet preivin]. N[sg.nom.]	V[muistaat, sg3]	S[ette-syntakti] SUBJ	V	OBJ (3) Kuningas	[ei muistanu]	[(ette) oliko hän lukenu preivin]. N[sg.nom.]	V[muistaat, kieltt.sg3]	S[(ette + )kysymäsyntakti] SUBJ	V	OBJ (4) Sie tieđät [että mie olen täälä]. (5) Sie [et tieny] [(ette) kuka sie olit]. (6) Hukka ymmärsi [lähteet pakhoon]. (7) Hukka ymmärsi [ette nyt mennee huonosti]. (8) Hukka [ei ymmärtänny] [(ette) mitä nyt tapattuu]. Objektinna saattaa olla kans nomeni, mutta silloin se yhđelä laila korvaa alasyntaktii. Verttaa sytaktiita (9, 10) syntakhiin (11, 12). (9) Met	muistama	kaiken. Pron[pl1]	V[muistaat, pl1]	Pron[sg.gen.] SUBJ	V	OBJ (10) Mie muistan Pekan. (11) Met muistama, mitä olema lukenheet ja nähnheet. (12) Mie muistan, ette olen kohđatellut Pekan. Kognisuuni-syntaktin tavalinen kaava oon tämmöinen: ¶
Arvelu Arvelu oon semmoinen syntakti, missä joku arvelee jotaki: Joku pittää, uskoo, luulee, toivoo ette joku assii oon niin eli nuoin. Tavaliset arveluverbit oon luula, uskoot ~ uskoa(t), pittää(t) ja toivoot ~ toivoa(t). Objektinna oon tavalisesti ette-syntakti (1–5). (1) Het	luulthiin	[ette kainun kieltä ei ole olemassakhaan]. Pron[pl3]	V[luula, pl3]	S[ette-syntakti] SUBJ	V	OBJ (2) Mie luulen [ette Matti oon hullu]. (3) Alattiolaiset piđethiin [ette amtmani oli oikhein paha]. (4) Pekka uskoi [ette Maija rakastaa häntä]. (5) Met toivoma [ette kissa tullee takaisin]. Verbiin uskoot ~ uskoa(t) ja toivoot ~ toivoa(t) kans oon mahđolinen NP-komplementtiki. toivoot-verbin kans se oon partitiivihaasmuinen objekti (6), uskoot-verbin kans mahđolinen oon sekä partitiivihaamuinen objekti (7) ette adverbiaali (8). (6) Met	toivoma	rauhaa. Pron[pl1, nom.]	V[toivoot, pl1]	N[sg.part.] SUBJ	V	OBJ (7) Mie uskon sinnuu. (8) Pekka uskoi [Jumalan pääle] ~ Jumalhaan. Näissäki syntaktiissa NP-fraasi eli PP-fraasi oon yhđela laila ette-syntaktin sijassa. Verttaa ylipuolen syntaktiita (6–8) tavalishiin arvelu-syntakthiin (9–11). (9) Met toivoma [ette tulis rauha]. (10) Mie uskon [ette sie puhut totta]. (11) Pekka uskoi [ette Jumala oli olemassa]. Prototyyppisen Arvelu-syntaktin kaava oon sitte tämmöinen: ¶
Ko verbinä oon luula, uskoot eli toivoot ja alasyntaktissa oon predikatiivi, se alasyntaktin eli verbifraasin sijhaan saatama käyttäät tämmöistä syntaktikaavaa, missä predikatiivi oon translatiivissa (12–17). Verbin pittää(t) kans predikatiivi oon essiivissä (18–20). Objekti oon luula- ja pittäät-verbin kans tasan partitiivissa (12–14, 18–20), verbiin uskoot ~ uskoa(t) ja toivoot ~ toivoa(t) kans objektin kaasuksissa (15–17). Verbit oon silloin kolmipaikkaiset: (12) Mie	luulin 	sinnuu	viishaaksi. Pron[sg1]	V[luula, sg1]	Pron[sg.part.]	A[sg.transl.] SUBJ	V	OBJ	PREDVI (13) Perunka luuli meitä kummitukseksi. (14) Meitä luulthiin tyhmäksi. (15) Hukka	uskoi	ketun	tyhmäksi. N[sg.nom.]	V[uskoot, sg3]	N[sg.gen.]	A[sg.transl.] SUBJ	V	OBJ	PREDVI (16) Mie [en usko] sinnuu viishaaksi. (17) Kettu toivoi hukat kuolheeksi. (18) Matti	pittää 	minnuu	hulluna. N[sg.nom.]	V[pittäät, sg3]	Pron[sg.part.]	A[sg.ess.] SUBJ	V	OBJ	PREDVI (19) Het piđethään meitä hulluna. (20) Joonas piti valasta kalana. Se oon kuitenki näissäki arvelu-syntaktiissaki tavalisempi käyttäät semmoista syntaktikaavaa, missä komplementtina oon alasyntakti (21–23). (21) Peruska luuli [ette met olima kummitukset]. (22) Mie [en usko] [ette sie olet viisas]. (23) Het piđethiin [ette met olema hullut]. Referatiivinen sansi Referatiivinen sansi oon syntaktityyppi, jossa verbaali ilmoittaa jonku sansihavainon. Verbi saattaa olla joko transitiivinen eli intransitiivinen. Tämmöiset transitiiviset sansiverbit oon esimerkiksi kuula, nähđä ~ nähhä, haistaa(t), maistaa(t) ja tuntteet ~ tuntea(t) ~ tuntia. Verbilä oon kaksi komplementtii, subjekti ja objekti. Objekti saattaa olla nomeni (6, 7, 11), mutta tavalissiimin se oon alasyntakti (1–5, 8–10). Alasyntakti saattaa olla ette-syntakti (1, 8, 9), ko-syntakti (2, 10) tahi kysymäsyntakti (3–5). Kysymäsyntaktin eđessä saattaa olla subjunksuuni ette. Ko verbin objekti oon nomeni, sen kaasus oon tavalisten objektireekeliitten jälkhiin (6, 7, 11). (1) [Kylän ihmiset]	nähthiin	[ette Nuutti tuli Aaronniemestä]. N[pl.nom.]	V[nähđä, pl3]	S[ette-syntakti] SUBJ	V	OBJ (2) [Kylän ihmiset]	nähthiin	[ko Nuutti tuli Aaronniemestä]. N[pl.nom.]	V[nähđä, pl3]	S[ko-syntakti] SUBJ	V	OBJ (3) [Kylän ihmiset]	[ei nähnheet]	[(ette) tuliko Nuutti Aaroninniemestä]. N[pl.nom.]	V[nähđä, kieltt.pl3]	S[(ette + )kO-kysymäsyntakti]. SUBJ	V	OBJ (4) Met näjimä [(ette) mitä sielä tapattui]. (5) Mie kuulin [mitä sie sanoit]. (6) Mie näjin aikamasiinin. (7) Mie [en nähny] aikamasiinii. (8) Het tunnethiin [ette masiini lensi avaruuđen läpi]. (9) Ragnhild kuuli [ette vielä oli sijjaa aikamasiinissa]. (10) Pojat kuulthiin [ko tyttäret tulthiin]. (11) Met kuulima kitarinpellaamista. Taas saattaa NP-objektit muuttaat ette-syntaktiksi (12–14). (12) Mie näjin [ette sielä oli aikamasiini]. (13) Mie [en nähny] [ette sielä oli aikamasiini]. (14) Met kuulima [ette joku pelas kitarilla]. Referatiivisen sansin kaava oon tämmöinen: ¶
Intransitiivisista sansiverbiistä referatiivisesti käytethään eriliikaisesti verbii näyttää(t) ja tunttuut ~ tuntua(t). Syntaktiitten subjektinna oon ette-syntakti (15, 16). Syntakthiin saattaa kans lisätä subjektin kohđale tyyhän subjektin se (14) ja vielä ablatiivisen ankkurisanan siltä (17, 18). (15) Näyttää [ette huomena tullee sađet]. (16) Minusta tunttuu [ette nyt alkkaa se onnelinen elämä]. (17) Se näyttää [siltä [ette huomena tullee sađet]]. (18) Minusta tunttuu [siltä [ette nyt alkkaa se onnelinen elämä]]. Tämmöisistä syntaktiista, missä verbinä oon intransitiivinen sansiverbi ja subjektinna ette-syntakti, katto kans kohđasta 11.2.2.1 Subjunksuunisyntakti subjektinna. Sanoma-akti Sanoma-akti refereeraa jonku sanomissii eli ajatuksii, ja niitä saattais käskeet kans nimelä oratio obliqua. Net oon ushein mahđolinen muuttaat vasituiseksi sitaatiksi eli suoraksi referaatiksi (oratio directa). Verbinä oon vasittu sanomaverbi, jolla oon kaksi komplementtii, subjekti ja objekti. Subjekti oon aina aktiivinen toimiija. Sanomaverbii oon esimerkiksi sannoot ~ sanoa(t), muistela, ilmo(i)ttaa(t), kirjo(i)ttaa(t), ajatella, opettaa(t), valetella, luvata ja kyssyyt ~ kysyä(t), lukkeet ~ lukea(t) ~ lukia ja tutkiit ~ tutkia(t). Objekti oon usheimitten alasyntakti eli ette-syntakti (1, 3, 4) tahi kysymäsyntakti (2, 5, 6). Verbin luvata kans se saattaa olla kans verbifraasi (7). (1) Perunka	sanoi 	[ette hän kirjoittaa grammatikin]. N[sg.nom.]	V[sannoot, sg3]	S[ette-syntaksi] SUBJ	V	OBJ (2) Äiji	[oon muistelu]	[(ette) kunka hän sai emänän]. N[sg.nom.]	V[muistela, sg3]	S[(ette +) kysymäsyntakti] SUBJ	V	OBJ (3) [Talmulahđen pappi] kirjoitti [ette amtmani kiussaa kainulaissii]. (4) Het valetelthiin [ette heilä ei ollu sijjaa]. (5) Sammeli kysyi [(ette) keitä tet oletta]. (6) Het kysythiin [(ette) mitä met nyt häyđymä tehđä]. (7) Iisko	lupas	[anttaat mulle rahhaa]. N[sg.nom.]	V[luvata, sg3]	VP[1.inf. + AdVLI + OBJ] SUBJ	V	OBJ Prototyyppisen sanoma-akti-syntaktin kaava oon tämmöinen: ¶
Sanoma-akti-syntakthiin lisäthään ushein kans sen, kenele jotaki sanothaan eli kirjoitethaan jne. Esimerkiksi (8, 9): (8) Het	valetelthiin	meile,	[ette heilä ei ollu sijjaa]. Pron[pl3, nom.]	V[valetella, pl3]	Pron[all.]	S[ette-syntakti] SUBJ	V	ADVLI	OBJ (9) Sammeli kysyi meiltä, [(ette) keitä tet oletta]. Ko sanoma-akti-verbii käytethään ohjaama-akti-verbin taphaan (katto kohtaa 4.3.6), se mahđolinen oon kans struktuuri, missä ette-syntaktin sijassa oonki infinitiivifraasi, minkä siđothaan ylisyntakthiin ette-subjunksuunila (10). (10) Iisakki sanoi [ette lähtiä heti kothiin]. Katto kans kohđasta 11.2.2.2 Subjunksuunisyntakti objektinna. Yhđenlainen sanoma-akti oon kans syntakti, missä verbinä oon seisoot ~ seisoa(t). Erilainen tämä oon siinä, ette siinä alasyntakti oonki subjektin funksuunissa (11). (11) Aviisissa	seisoi,	[ette koko kylä oon myytävännä]. N[sg.iness.]	V[seissoot, sg3]	S[ette-syntakti] ADVLI	V	SUBJ Tämä syntakti muistuttaa eksistensi-syntaktii, ja siinä verbi oon tasan singulaarin 3. persoonassa. Nimitysakti Kolmipaikkaiset nimitysakti-syntaktit oon siinä erinomhaiset referatiiviset syntaktit, ette net ei saa komplementiksi alasyntaktii eikä verbifraassii mutta NP- ja AP-fraassii. Niitten avula muistelhaan, miksi jotaki käskethään eli sanothaan. Nimitysverbii oon esimerkiksi käskeet ~ käskeä(t), kuttuut ~ kuttua(t), sannoot ~ sanoa(t), nimittää(t) ja haukkuut ~ haukkua(t). Syntaktiissa oon subjektin lisäksi komplementtina nomeniobjekti ja translatiivihaamuinen predikatiivi, mikä saattaa olla NP (1, 3) eli AP (2). (1) Solgunn	käskee	[kainun kieltä]	[syđämen kieleksi]. N[sg.nom.]	V[käskeet, sg3]	N[sg.part.]	N[sg.transl.] SUBJ	V	OBJ	PREDVI (2) Hanna haukkui minnuu hulluksi. (3) Ruijalaiset sanothiin meitä kvääniksi. ¶
Silloin ko saattaa ajatella, ette ohjaama-aktin verbifraasi oon imperatiivinen sitaatti jonku sanomisesta, siihen oon infinitiivin etheen mahđolinen lisätä subjunksuunin ette (11, 12). Tämä oon tavalinen eriliikaisesti Varengin varieteetissa. Esimerkiksi: (11) Mie käskin [Liisan ette lukia läksyt]. (12) Pappi neuvoi [Nillan ette lähtiä reishuun]. Varengin varieteetissa käytethään kieltää-verbinki kans sammaa konstruksuunii, missä VP:n verbi oon 1. infinitiivin haamussa (13). Mutta siihen häyttyy silloin lisätä kieltoverbin ei. (13) Prosti	kielsi	[Perunkaa	[ette ei saarnata kainuksi]]. N[sg.nom.]	V[kieltää, sg3]	VP[N[sg.part.]	[VP[ette + ei + 1.inf. +N]]] SUBJ	V	OBJ[SUBJ + ette + V + ADVLI] Eđelä kaikissa esimerkiissä oon myötä verbifraasin subjekti. Tavalinen oon kuitenki ohjaama-akti, mistä subjekti vailuu (14–16). (14) Perunka käski [(ette) tulla sisäle]. (15) Pappi neuvoi [(ette) lähtiä sisäle]. (16) Prosti kielsi [ette ei saarnata kainuksi]. Sammaa kaavaa olleevan ohjaama-aktin saattaa laittaat kans sanoma-aktiverbiistä, ko verbifraasin ymmärethään imperatiiviseksi sitaatiksi (17, 18): (17) Mie sanoin Liisale [ette lähtiä Vesisaarheen minun kansa]. (18) Faari huusi [ette tulla aphuun]. Tämmöisistä ette-fraasiista katto kans kohđasta 11.2.2.2 Subjunksuunisyntakti objektinna. Modifiseeratut syntaktit Modifiseeratuksi syntaktiksi defineerathaan tässä syntaktit, missä oon semmoinen verbi eli verbin ja nomenin liitto eli verbikonstruksuuni, mikä ei tuo syntakthiin mithään vasituista uutta informasuunii, mutta modifiseerathaan syntaktin assiintillaa (1, 2) eli sitä aikkaa (3, 4) koska syntakti oon tosi. Esimerkkii: ¶
Modiseeratut syntaktit jajama kolmheen valtatyypphiin: Modifiseeratun syntaktin verbaalinna oon joku vasituinen modaalinen verbi, mikä modifiseeraa syntaktin tekemistä, niin ko esimerkissä (1), missä verbi häyttyyt ~ häytyä(t) ilmoittaa tekemisen välttämättömyyttä. Modaalisuus ilmoitethaan olla-verbin ja jonku nomenin liitola. Tämmöinen oon esimerkiksi modaalinen olla lupa -konstruksuuni (2). Aspektisyntaktit, missä syntaktin aijankohtaa rajathaan jonku vasitun aspektiverbin eli verbikonstruksuunin avula. Esimerkissä (4) oon aspektiverbi keritä ja esimerkissä (3) olla tekemässä -konstruksuuni. Nämätkhään ei lissää syntakthiin mithään muuta informasuunii ko aijan rajauksen. Puhuma tässä näistä kolmesta jokhaisesta erittäin. Syntaktissa vasittu modaalinen verbi Modifiseeratuitten syntaktiitten verbaalinna saattaa olla joku vasituinen modaalinen verbi, mikä muistelee, oonko syntaktin assiintila puhhuujan mielestä tahi ylheisesti sikkari eli epäsikkari, pakolinen eli mahđolinen, luvalinen eli luvaton, uskottava eli uskomaton jne. Tämmöissii verbii oon esimerkiksi häyttyyt ~ häytyä(t), häättyyt ~ häätyä(t), pittää(t), jouttuut ~ joutua(t), auttaa(t), tarvita (käytethään eriliikaisesti kielttäävissä syntaktiissa), kannattaa(t), saađa ~ saaha, aikkoot ~ aikoa(t), meinata, haluta, saattaa(t), sattuut ~ sattua(t) ja tait(t)aa(t). Modaalisen verbin kans oon syntaktissa aina joku muu verbi, joka muistelee faktilisen assiintilan, mikä realiseeraanttuu eli jääpi realiseeraantumatta. Käskemä tätä verbii valtaverbiksi. Tämä verbi oon infinitiivihaamussa, joko 1. infinitiivissä tahi 3. infinitiivissä. Usheimitten tämmöisen syntaktin valtaverbi oon 1. infinitiivin haamussa. Ensimäisen infinitiivin vaađithaan kuitenki verbit häyttyyt ~ häytyä(t), häättyyt ~ häätyä(t), pittää(t), tarvita, kannattaa(t), auttaa(t), saađa ~ saaha, aikkoot ~ aikoa(t), meinata, haluta, saattaa(t), sattuut ~ sattua(t), jout(t)aa(t) ja tait(t)aa(t). Silloin saatama kattoot, ette modaalisen verbin pörässä seissoova valtaverbifraasi oon objektin funksuunissa. Esimerkki analyysistä (1): (1) Sie 	häyđyt	[lähteet Vesisaarheen]. Pron[sg2, nom.]	V[häyttyyt, sg2]	VP[1.inf. + N[sg.ill.]] SUBJ	V	OBJ[V + ADVLI] Vrt. Sie lähđet Vesisaarheen. Sammaa tyyppii oon seuraavatki syntaktit (2–9): ¶
Tämmöisissä syntaktiissa analyseeraama sen valtaverbifraasin adverbiaaliksi, sillä ko valtaverbi oon siinä adverbiaalin kaasuksessa. Modifiseeratut syntaktit vasitun ḿodaalisen verbin kans oon tämmöiset: ¶
Ko kattoma semmoissii modaalissii taphauksii, missä valtaverbinä oon 3. infinitiivin haamu, se havaittemma, ette se oon samhaan laihiin tulokaasuksessa ko verbin NP-adverbiaali olis, jos sammaa verbii oliski käytetty suorassa syntaktissa. Esimerkiksi (14, 15): ¶
Silloin ko verbii saattaa käyttäät ei-modifiseeraavana ja se saapi NP-objektin, silloin valtaverbi modifiseeraavan verbin kans oon 1. infinitiivissä. Esimerkiksi (16, 17): ¶
Kielto tekkee saman ko muissaki syntaktiissa: Kielttäävän verbifraasin objekti oon tasan partitiivissa. Muutoinki valtaverbin komplementit oon samassa haamussa, ko net oltais, jos syntaktista otettais modaalisen verbin pois. Verbit kannattaa(t) ja auttaa(t) oon siinä erilaiset, ette niitten kans ei ole vasituista subjektii, mutta käytethään samanlaista adessiivikonstruksuunii ko omistus-syntaktiissa (18, 19). (18) Meilä	kannattaa	[studeerata kainuu]. Pron[adess., pl3]	V[kannattaat, sg3]	VP[1.inf. + N[sg.part.]] ADVLI	V	SUBJ[V + OBJ] Vrt. Met studeeraama kainuu. (19) Pojila	ei auttanu	[vaitela assiista]. NP[pl.adess.]	V[auttaat, kieltt.sg3]	VP[1.inf. + N[sg.elat.]] ADVLI	V	SUBJ[V + ADVLI] Vrt. Pojat vaitelthiin assiista. Mutta tavalissiin oon, ette tämmöiset syntaktit oon geneeriset (20, 21) eli niissä oon tyyhä subjekti se (22). (20) [Kainun kieltä] kannattaa oppiit. (21) Assiista [ei auttanu] vaitela. ~ (22) Se [ei auttanu] [vaitela assiista]. Modaaliset syntaktit oon muutoinki enniimitten geneeriset. Modaalinen oon pakko -syntakti Välhiin modaalinen verbaali saattaa olla pantu kokhoon olla-verbistä ja substantiivista, mikkä yhđessä haamustethaan yhđenlaisen verbiliiton. Tavalissiimat tämmöiset oon olla lupa ja olla pakko. Näitten kans käytämä semmoista adessiivikonstruksuunii, mikä oon saman näköinen ko omistus-syntaktissa (1–3). (1) Minula	[oon lupa]	[oppiit [kainun kieltä]]. Pron[sg1, adess.]	V[olla, sg3 + N[lupa[sg.nom.]]]	VP[1.inf. + N[sg.part.]] ADVLI	V	SUBJ[V + OBJ] Vrt. Mie opin [kainun kieltä]. Muita esimerkkii: ¶
Sitä oon kans samantapaissii konstruksuuniita, missä toisena osana oon adjektiivi (4). (4) Minula	[oon paha]	[lähteet tunturhiin]. Pron[sg1, adess.]	V[olla, sg3 + A[paha[sg.nom.]]]	VP[1.inf. + N[sg.ill.]] ADVLI	V	SUBJ[V + ADVLI] Vrt. Mie lähđen tunturhiin. Verbaalifraasin NP- eli AP-komplementti oon tasan nominatiivin singulaarissa. Syntaktityypistä oon eriliikaisesti Varengin varieteetissa kohta tavalinen kans semmoinen variantti, missä 1. infinitiivin etheen laitethaan ette-subjunksuunin (5). (5) Simmala [oon halu] [ette lähtiä tunturhiin]. Oon pakko -syntakti oon tämmöinen: ¶
Saman tapainen oon geneerinen tyyppi, missä ensimäisenä jäsenennä oon yhđenlainen tyyhä subjekti se ja syntaktin lopussa ensimäinen infinitiivi (6) eli ette-syntakti (7) tahi ko-syntakti (8). (6) Se [oon soma] hihđata. (7) Se [oli kummalinen] [ette hän lähti]. (8) Se [oli surulinen] [ko Maija kuoli]. Tässäki saattaa 1. infinitiivin eđessä olla ette-subjunksuuni (9, 10): (9) Se [oon paha] [ette olla köyhä]. (10) Se [oon soma] [ette hihđata]. Tämä tyyppi ei kuitenkhaan ole vasitusti modaalinen, sillä ko se ilmoittaa suorhaan yhden assiintilan. Syntakti oon yhđenlainen predikasuunisyntakti, missä subjektin funksuunissa oon infinitiivifraasi eli ette- eli ko-syntakti. Ylisyntaktin se-sannaa oliski luonolisempi pittäät ankkurisanana eli sanana, mikä representeeraa siinä alasyntaktii (ankkurisanasta katto kohđasta 2.4.4). Tämmöisistä syntaktiista, missä subjektinna oon ette-syntakti tahi -fraasi tahi ko-syntakti, katto kans kohđasta 11.2.2.1 Subjunksuunisyntakti subjektinna. Aspektuaaliset syntaktit Modifiseeratuita syntaktiita oon kans semmoissii, ette niissä verbaali rajjaa tekemisen tahi tapattumisen aikkaa: Jotaki alethaan tekemhään eli alkkaa tapattumhaan, olhaan tekemässä eli oon tapattumassa, jotaki heitethään tekemästä tahi heittää tapattumasta. Tämmöissii aikkaa rajjaaviita verbii saattaa kans käskeet aspektiverbiksi. Näitten verbiin kans pörässä tulleeva verbi oon 3. infinitiivin haamussa. Tämmöiset aspektiverbit oon kuitenki verbit alk(k)aa(t), mikä ottaa 3. infinitiivin illatiivin (1), olla, mikä ottaa 3. infinitiivin inessiivin (2), ja keritä ja heittää(t), mikkä otethaan 3. infinitiivin elatiivin (3, 4). (1) Met	aloima	[kuuntelemhaan [Perungan muistelusta]]. Pron[pl1]	V[alkkaat, pl1]	VP[3.inf. ill. + N[sg.part.]] SUBJ	V	ADVLI[V + OBJ] Vrt. Met kuuntelimma [Perungan muistelusta]. (2) Tyttäret	oon	[hihtaamassa vaarassa]. N[pl.nom.]	V[olla, pl3]	VP[3.inf. iness. + N[sg.iness.]] SUBJ	V	ADVLI[V + ADVLI] Vrt. Tyttäret hihđathaan vaarassa. (3) Tet	[että ole heittänheet]	[laulamasta [vanhoita laului]]. Pron[pl2]	V[heittäät, kieltt.pl2]	VP[3.inf.elat. + N[pl.part.]] SUBJ	V	ADVLI[V + OBJ] Vrt. Tet [että ole laulanheet] [vanhoita laului]. (4) Perunka	kerkis	[lukemasta Bibliaa]. NP[sg.nom.]	V[keritä, sg3]	VP[3.inf. elat. + N[sg.part.]] SUBJ	V	ADVLI[V + OBJ] Vrt. Perunka luki Bibliaa. Aspekti-syntaktin kaava oon tämmöinen: ¶
Aspektinna saattaa kans pittäät tyyppii tulla tehtyksi ja saađa ~ saaha tehtyksi, missä kummassaki verbifraasin valtaverbin haamuna oon passiivin partisipin perfektin singulaarin translatiivi. tulla tehtyksi -konstruksuunissa subjektin paikala oon adessiivihaamuinen adverbiaali, mikä muistelee, kuka jotaki teki (5, 6); se oon kans tavalinen, ette tulla tehtyksi -tyyppi oon geneerinen (7, 8). saađa ~ saaha tehtyksi -konstruksuunissa oon tavalinen nominatiivisubjekti, ja sitte kans subjektikongruensi (9, 10). ¶
Vielä oon konstruksuunile tulla tehtyksi vastakkainen konstruksuuni jääđä ~ jäähä tekemättä, missä valtaverbi oon 3. infinitiivin abessiivin haamussa (11, 12). (11) Ruoka jäi syömättä. (12) Minulta jäi [se assii] havaittematta. Verbin komplementiitten haamusta Verbi ja sen komplementit Ylipuolela olema nähnheet, ette verbilä oon komplementtiita eli semmoissii jäseniitä, mikkä oon pakoliset eli obligatooriset, ette syntakti oon semanttisesti täyđelinen. Saatama sannoot, ette verbi vaattii vissii komplementtiita. Subjektin lisäksi verbin tavalissii komplementtiita oon predikatiivi, objekti ja adverbiaali. Kunka monta ja minkälaissii komplementtiita syntaktissa oon, se oon sen jälkhiin, minkälainen verbi syntaktissa oon. Ylipuolela esitetyissä syntaktiissa monissa oon kaksi komplementtii. Mutta sitä oon kans syntaktiita, joissa oon vain yksi komplementti (niin ko Aurinko paistaa), ja syntaktiita, missä häyttyy olla kolme komplementtii (niin ko Nilla antoi preivin kuninkhaale). Sitä oon kans verbii, jokka ei vaađi yhtäkhään komplementtii (niin ko Sattaa). Komplementti saattaa olla substantiivifraasi (NP) ja se saattaa olla adjektiivifraasi (AP). Komplementtina saattaa olla kans adverbifraasi (AdvP), adposisuunifraasi (PP) tahi kvanttorifraasi (KvaP). Sitte komplementtina saattaa erittäinki referatiivisissa syntaktiissa vielä olla verbifraasi (VP) eli alasyntakti (S), tavalissiimin ette- tahi kysymäsyntakti, muutamisti kans ko-syntakti. Modifiseeraavissa syntaktiissa toisena komplementtina oon tasan verbifraasi. Kattoma vielä lyhykäisesti eri syntaktityyppiin komplementtiita ja eriliikaisesti nomenikomplementiitten haamui. Subjektin ja verbaalin kongruensista ja subjektin kaasuksesta Ylipuolela olleevista syntaktianalyysiistä näjemä, ette subjekti ja verbaali usheimitten kongrueerathaan toinen toisen kans eli net oon samassa luvussa ja persoonassa. Kongruensi vailuu tyhä niissä taphauksissa, missä syntaktin subjekti oon partitiivissa. Subjekti saattaa ylipuolela olleevista syntaktityypiistä olla partitiivissa vain eksistensi- syntaktiissa (Kentälä oli miehii ja vaimoi), Eksistensin muutos -syntaktiissa (Taivhaale syttyi tähtii), omistus-syntaktiissa (Minula oon rahhaa), omistuksen muutos -syntaktiissa (Faarile tullee vierhaita), kvanttori-syntaktiissa (Meitä oli viisi) ja eksistensipredikasuuni-syntaktiissa (Kukkii oon monen färissii). Muissa taphauksissa subjekti oon nominatiivissa. Silloin ko subjektin ja verbaalin kongruensi vailuu, se verbi oon aina singulaarin 3. persoonassa. Syntaktin subjektinna saattaa olla kans infinitiivifraasi (VP), niin ko syntaktissa Simmasta oon soma lähteet tunturhiin, missä subjektiksi saattaa kattoot fraasin lähteet tunturhiin. Subjektinna saattaa olla kans alasyntakti, niin ko syntaktissa Pekasta oli paha, ette Liisa rakasti Mattii. Verbifraasi- ja alasyntaktisubjektin kans syntaktin verbaali oon tasan singulaarin 3. persoonassa. Predikatiivi ja sen haamu Suoriin predikasuunisyntaktiitten predikatiivin korrelaattina oon ylheisesti syntaktin subjekti, mutta muuttamis-syntaktissa sen korrelaattina oon syntaktin objekti ja tulos-syntaktissa elatiivihaamuinen adverbiaali. Predikatiivi oon ylheensä nominatiivissa omituisuus-syntaktissa (Kaffi oli makkee) ja tulos-syntaktissa (Heikasta kasus kaunis mies). joukko-syntaktissa se oon partitiivissa (Nilla oli torniolaista sukkuu), samoten ko eksistensipredikasuuni-syntaktissa (Meitä oon monenlaissii). Ko funksuunina oon omistuspredikasuuni, se predikatiivi oon genitiivissä (Tämä pytinki oon amtmanin). muutos-syntaktissa ja ja muuttamis-syntaktissa predikatiivi oon translatiivissa (Amtmani tuli hulluksi, Matti maalas huonheen valkkeeksi). Ko predikatiivin funksuunina oon sansi, se oon ablatiivissa (Kukka haissee hyvältä). Referatiivisista syntaktiista Nimitysakti-syntaktiissa predikatiivi oon translatiivissa (Het käskethiin meitä kvääniksi). Arvelu-syntaktista oon olemassa kans tyyppi Faari luuli Pekkaa hulluksi, missä predikatiivi oon translatiivissa, ja tyyppi Faari piti Pekkaa hulluna, missä se oon essiivissä. Muista referatiivisista syntaktityypiistä ei predikatiivii löyđy. Predikatiivi oon lukukongruensissa ittensä korrelaatin kans predikasuunisyntaktiista omituisuus-, eksistensi- ja tulos-syntaktiissa, muissa syntaktityypiissä se ei kongrueeraa korrelaatin kans. Objekti ja sen haamu Suorista syntaktityypiistä tunnetsyntaktit ja tekemissyntaktit otethaan objektin eli niissä verbaalinna oon transitiiviverbi. Tunnetsyntaktiissa objektin kasus oon ylheensä vaihettelematon partitiivi (Mie rakastan sinnuu, Minnuu itkettää), tykätä-verbin kans kuitenki elatiivi (Mie tykkään sinusta). Tekemissyntaktiissa objektin kaasus vaihettellee, ja se saattaa olla singulaarissa genitiivi (Pappi kirjoitti preivin), pluraalissa nominatiivi (Nilla antoi preivit kuninkhaale) tahi singulaarissa ja pluraalissa partitiivi (Nilla ei kirjoittannu preivii, Mie söin äpylii, mutten jaksanu kaikkee). Tätä vaihettelleevaa objektin kaasusta käskemä objektikaasukseksi. Objektin kaasusta varten oon muutama yksinkertainen reekeli: Singulaarinen objekti saattaa olla genitiivissä, mutta pluraalinen ei. Pluraalinen objekti saattaa olla nominatiivissa, mutta singulaarinen ei. Jos syntaktin objekti saattaa olla genitiivissä eli nominatiivissa, se saattaa olla kans partitiivissa. Mutta jos verbi vaattii partitiivihaamuista objektii, se objekti ei koskhaan ole genitiivissä eli nominatiivissa. Kielttäävän syntaktin (= syntaktin, jossa oon kieltosana) objekti oon aina partitiivissa, poislukkiin tykätä-syntaktit, missä objekti oon tasan elatiivissa. Ko syntaktin muistelemasta tekemisestä ei keritä tahi se oon kesken tahi ko tekemisen objekti oon osa javolisesta eli mitattavasta assiista (eli objektinna pluraalinen sana eli ainetsana), se silloin objekti oon partitiivissa. Referatiivisissa syntaktiissa objekti oon komplementtina kaikissa syntaktityypiissä. Usheimitten objektinna oon verbifraasi (VP) (Pekka muisti lukkeet preivin) tahi alasyntakti (S) (Muori sanoi, ette hän tullee huomena). Mutta jos objektinna oon nomenifraasi, se se seuraa sammoi reekeliitä ko mitä ylipuolela oon sanottu objektista. Jos referatiivisen eli modifiseeratun syntaktin verbifraasista löyttyy objekti, se se oon samassa haamussa ko vastaavan suoran syntaktin objekti olis. Adverbiaali ja sen haamu Adverbiaaliksi oon tässä grammatikissa analyseerattu tyhä semmoissii syntaktin NP-fraassii, mikkä oon paikkakaasuksessa, eli sitte vastaavanfunksuunissii adverbi- eli PP-fraassii. Adverbiaaliitten tyypiliset funksuunit oonki lokatiivinen ja habitiivinen. Habitiivisista funksuuniista Omistus-syntaktiissa adverbiaali oon aina adessiivissa (Kainulaisila oli sauna), omistuksen muutos -syntaktiissa ja omistaajan vaihetus -syntaktissa ablatiivissa eli allatiivissa (Multa kuoli poika, Liisale syntyi tytär, Mie sain skenkin ämmiltä, Ämmi lähätti skenkin minule). Siis ko oon kysymys jonkulaisesta omistamisesta eli hallussapiđosta eli vaihettamisesta, se adverbiaalin kaasus oon ulkoinen paikkakaasus eli l-kaasus. Paikka-syntaktiissa (Amtmani asui Jovensuussa) ja eksistensi-syntaktiissa (Ariniemessä assuu amtmani) adverbiaali oon kohta aina olokaasuksessa eli inessiivissä tahi adessiivissa. liiket-syntaktiissa (Nilla lähti Kööpenhaminhaan, Matti tuli Ruottista, Ämmi kävi kaupungissa), eksistensin muutos -syntaktiissa (Kothaan iti ihmissii, Puista tippui vettä) ja siirtämis-syntaktiissa (Liisa vei Tromsshaan voita, Matti toi kaupungista tavaraa) adverbiaali oon tavalissiimin NP tulo- eli erokaasuksessa, eli sitte vastaavanlainen adposisuunifraasi (PP) eli adverbifraasi (AdvP). Ko pittää valita sisäisten ja ulkoisten paikkakaasusten välilä, se reekelinä oon, ette paikannimet ylheensä suijutethaan sisäisissä paikkakaasuksissa (1). Mutta saattaa paikkanimi olla ulkoisessaki paikkakaasuksessa (2). Muutoin käytethään sisäissii paikkakaasuksii, ko joku oon jonku sisälä eli sisäpuolela (1) eli liikkuu eli liikutethaan jonku sishään eli sisäpuolele (3) eli sisästä eli sisäpuolelta (4). (1) Mie asun Tromssassa, mutta Hansi assuu Valasnuorassa. (2) Jensi muutti Annijoele. (3) Pekka tuli taivhaasseen. (4) Varas vei talosta mööpelit. Ulkoissii paikkakaasuksii käytethään, ko joku oon jonku ulkopuolela eli pinnala (5) eli liikkuu eli liikutethaan jonku ulkopuolele eli pinnale (6) tahi ulkopuolelta tahi pinnalta (7). (5) Flyyi lenttää taivhaala, mutta laiva seilaa merelä. (6) Kissa kaatoi maiđon laattiile. (7) Kissä hyppäs tuolilta. Ko joku oon siihen laihiin jossaki pinnassa kiini, ette sen saattaa kattoot sen osaksi eli sitä ei saa irti, se käytämä kuitenki sisäistä paikkakaasusta (8). (8) Matin poskessa oon haava. Paikka-, eksistensi-, liiket- ja siirtämis-syntaktin adverbiaalinna saattaa tietenki olla kans adposisuunifraasi eli adverbifraasi. Näitäki oon erilaista suunttaa ilmoittaaviita, ja net häyđythään korreleerata vastaaviitten nomenifraassiin kaasushaamuin kans. Statustila-syntaktin adverbiaalikomplementtina oon tasan olotilan adverbi. Olema analyseeranheet adverbiaaliksi kans sen TULOS-syntaktin jäsenen, mikä oon subjektin paikala mutta elatiivissa (esimerkiksi Mikosta tuli varas). Tämän saattais paikan jälkhiin analyseerata kans subjektiksi, mutta olema rajanheet, ette verbaalin subjektikomplementin kaasukset oon tyhä nominatiivi ja partitiivi. Aspektuaalisissa syntaktiissa verbifraasin verbinä oon 3. infinitiivin inessiivin, elatiivin eli illatiivin haamu, ja sillä koko verbifraasin analyseerathaan adverbiaaliksi. omistus-syntaktin omistaajaa muistuttaava adessiivihaamuinen adverbiaali löyttyy modaalisista Minula oon pakko mennä hyysikkhään ja Sinula kannattaa lukkeet kainun kieltä -konstruksuuniista ja aspektuaalisesta Minula tuli työt tehtyksi -konstruksuunista. Nomeniitten morfologista grammatikkii Nomeniita pruukathaan lujetella seuraavat joukot: substantiivit, adjektiivit, pronomenit ja lukusanat. Substantiivit ja adjektiivit haamustethaan oman fraasin, missä niilä saattaa olla defineerauksii. Substantiivin defineerauksii saattaa olla esimerkiksi adjektiividefineeraus (1) tahi genitiivihaamuinen substantiividefineeraus (2) etudefineerauksena, tahi substantiivi paikkakaasuksessa (3, 4), infinitiivifraasi (5) tahi alasyntaktidefineeraus (6, 7) pörädefineerauksena (1) [Nuoret tyttäret] tykäthään [pitkistä hyksistä]. (2) [Matin muori] studeeraa [Tromssan univeristeetissa]. (3) [Preivi kuninkhaale] oli kirjoitettu tanskaksi. (4) [Matka Tromssasta Rovaniemele] oon liian pitkä. (5) Minula ei ole [voimaa (ette) lähteet reishuun]. (6) [Preivi, minkä pappi kirjoitti kuninkhaale], oli Nillala plakkarissa. (7) Iisakille tuli [tieto, ette hän päässee myötä kursile]. Adjektiivin defineerauksena saattaa olla etudefineerauksena esimerkiksi graadiadverbi (8), pörädefineerauksena esimerkiksi substantiivi paikkakaasuksessa (9), adposisuunifraasi (10), infinitiivifraasi (11) tahi alisyntakti (12). (8) Hanna oon [hirmusen viisas]. (9) Mie olen [sikkari siitä assiista]. (10) Kreeta oli [vihainen sen riiđan päältä]. (11) Met olema [sepät hihtaamhaan]. (12) Se oon [parasta, mitä sie olet koskhaan sanonu]. Pronomenitki saatehaan muutamasti saađa defineerauksen (13, 14). (13) [Kaikki, jokka tunnethaan hänen], rakastethaan häntä. (14) [Jokhainen meistä] rakastaa Pekkaa. Pronomenit oon kuitenki syntaktissa aina substantiivin sijassa, emmäkä puhu erittäin pronomenifraasiista. Lukusanoista kardinaalit haamustethaan kvanttorifraassii, ja niitä käsittelemä erittäin kapittelissa 8.1 Kardinaalit. Kainun kielessä kohta kaikki nomenit – päinvastoin ko ruijan kielessä – taivuthaan samhaan laihiin. Pronomeniissa ja lukusanoissa oon pikkuisen eroitusta, mutta substantiivit ja adjektiivit taivuthaan justhiin samhaan laihiin. Sanoista verbit oon syntaktissa ytimessä, ja net määräthään, minkälaiset muut fraasit syntaktissa oon. Nomeniittenki ja eriliikaisesti substantiiviitten haamu oon usheimitten sen jälkhiin, minkälainen verbi syntaktissa oon. Fraassiin sisälä nomenin haamu kuitenki oon sen valtasanan jälkhiin. Niin ko esimerkiksi semmoinen adjektiivi, joka oon substantiivin eđessä ja defineeraa sitä, oon samassa haamussa, kaasuksessa ja luvussa ko sen pörässä tulleeva substantiivi, ja adposisuunifraasin sisälä nomeniitten haamu oon sen jäkhiin minkälaisesta adposisuunista oon kysymys. Tässä kapittelissa käsitelhään ensistä substantiiviitten ja adjektiiviitten kaasusta ja lukkuu. Lukusanat ja pronomenit käsitelhään niitten omissa kapitteliissa. Nomeniitten taivutustyypiistä ja rangoista Nomeniila oon sekä vokaali- ette konsonanttirankkoi. Jokhaisella nomenilla oon vokaaliranka, mutta konsonanttiranka oon tyhä osala nomeniita. Niitä nomeniita, joila oon tyhä vokaaliranka, kuttuma tässä yksirankaiseksi nomeniksi, niitä joila oon sekä vokaali- ette konsonanttiranka, kuttuma tässä konsonanttirankaiseksi nomeniksi. Jos nomenilla oon konsonanttiranka, sitä käytethään singulaarin partitiivissa ja osassa konsonanttirankaissii sannoi kans pluraalin genitiivin haamustuksessa. Muissa kaasuksissa käytethään aina vokaalirankkaa. (Sannoin vokaali- ja konsonanttirangoista ylheisesti, katto kohtaa 2.3.4 Sanan rangat.) Nomeniita oon yksitavuissii, kaksitavuissii ja usheempitavuissii, ja niitten vokaaliranka saattaa loppuut yhtheen vokaalhiin tahi kahtheen vokaalhiin. Tässä grammatikissa nomenit jajethaan eri joukkhoin sen jälkhiin, minkälaiset rangat niilä oon ja kunka eri taivutussuffiksit lisäthään näihin rankhoin. Alapuolela oon tabeli, mikä näyttää, minkälaissii taivutustyyppii kainun kielessä oon ja minkälaiset rangat eri taivutusstyypiilä oon. Singulaarin essiivi näyttää vokaalirangan, pluraalin essiivi pluraalin rangan ja singulaarin partitiivi konsonanttirangan, jos nomenilla semmoinen oon. Kaasussuffiksit liitethään näihin rankhoin. Osassa rankkoi oon kans graadivaihettelluu; sitä selvitämme jokhaisen taivutustyypin kohđala erittäin. Se oon kuitenki jo tässä hyvä havaita, ette singulaarin essiivin haamusta löyttyyvä ranka oon yhdenlainen , ja sen graadi näyttää nomenin , mistä muut oon yhđenlaissii variasuuniita. Käskemä tässä nomeniitten taivutustyyppii lyhykäisemin nomenityypiksi. Tabeli 14: Nomenityypit ¶
Se oon muutampi nomeni, mikkä ei passaa mihinkhään ylipuolen joukoista. Omituinen oon esimerkiksi sana kevä(t), mikä taippuu kevä(t) (~ kevväin) : kevväi/lä ~ kevvää/lä ~ kevhää/lä ~ kevväime/llä ~ kevvää/mellä. Tämmösten sannoin taivutus häyttyy tarkistaat leksikonista. Lisäksi oon muutampi omituinen nomenityyppi, minkä otethaan eshiin erittäin omassa kohđassa. Kaksitavuiset lyhykäisvokaaliset rangat eli tyyppi 1 Tyypphiin 1 eli kaksitavuiset lyhykäisvokaaliset nomenit kuuluthaan sanat, joila vokaalirangassa oon kaksi tavvuu, mistä viiminen tavu eli lopputavu loppuu yhtheen vokaalhiin, niin ko (sg.nom. : sg.gen.) poika : poja/n, kroppi : kropi/n, tollo : tollo/n, lapsi : lapse/n. Sen loppuvokaalin eđessä oon nominatiivissa sitte aina konsonantti. Yksirankaiset kaksitavuiset lyhykäisvokaaliset nomenit eli tyyppi 1.1 Tyypissä 1.1 eli yksirankaiset kaksitavuiset lyhykäisvokaaliset nomenit vokaalirangan viimi vokaali saattaa olla mikä tahansa eli e, i, A, O tahi U, esimerkiksi (sg.nom. : sg.gen.) aika : ai(j)a/n, joki : jo(v)e/n, järvi : järve/n, nimi : nime/n, juoppo : juopo/n, hullu : hullu/n, pappi : papi/n, tooli : tooli/n. Vokaalirangan vokaali oon kaikissa muissa ko e-rankaisissa sama ko nominatiivihaamun viimi vokaali. e-rankaisten nominatiivissa viimi vokaali oon i. e-rankaiset kaksitavuiset nomenit oon vanhoita sannoi, ja niitä ei ennää tule lissää. Net oon suljettu joukko. i-rankaiset nomenit taas oon ushein lainasannoi, mihin oon pörhään lisätty i, ette net paremin passattais kainun kielheen. Tämmöiset oon esimerkiksi knappi, kortti, pari, uuni, vali ja velli. Näitä otethaan kielheen aina uussii, ja net oon sitte aukkein joukko. Kaksitavuisissa rangoissa oon graadivaihettelluu, ja se saattaa olla kolmenlaista. Graadit nävythään, ko sanat taivutethaan singulaarin nominatiivissa, singulaarin genitiivissä ja singulaarin partitiivissa: I:0:II~I, esimerkiksi aika : ai(j)a/n : aik(k)a/a, joki : jo(v)en : jokke/e ~ joke/a ~ joki/a, lato : la(đ)o/n : latto/o ~ lato/a, sota : so(đ)a/n : sotta/a tahi II:I:II, esimerkiksi pappi : papi/n : pappi/i ~ pappi/a, katto : kato/n : katto/o ~ katto/a, kukka : kuka/n : kukka/a tahi I:I:II~I, esimerkiksi loma : loma/n : lomma/a, talo : talo/n : tallo/o ~ talo/a. Konsonanttirankaiset kaksitavuiset lyhykäisvokaaliset nomenit eli tyyppi 1.2 Tyypissä 1.2 eli konsonanttirankaiset kaksitavuiset lyhykäisvokaaliset nomenit nominatiivi loppuu aina vokaalhiin i ja vokaalirangan viimi vokaali oon aina e. Tämä konsonanttirankaisten kaksitavuisten joukko ei ole oikhein suuri, ja seki oon suljettu joukko. Konsonanttirankkaa käytethään singulaarin partitiivin haamustuksessa ja muutamisti kans pluraalin genitiivissä, muutoin käytethään vokaalirankkaa. Tämmöissii konsonanttirankaissii sannoi oon esimerkiksi (sg.nom. : sg.gen. : sg.part.) pieni : piene/n : pien/tä, lumi : lume/n : lun/ta, käsi : kä(đ)e/n : kät/tä, viisi : vii(đ)e/n : viit/tä, hirsi : hirre/n : hirt/tä, kaksi : kah(đ)e/n : kah/ta, lapsi : lapse/n : las/ta. Konsonanttirankaisilla graadivaihettelu ei nävy juuri samala tavala ko yksirankaisissa, sillä ko partitiivissa käytethään konsonanttirankkaa ja konsonanttirankaisissa te-loppuisissa rangoissa oon vaihettelu t ~ s eli niissä oon singulaarin nominatiivin i:n ja pluraalin i:n eđessä s, muutoin rangassa t (katto kohđasta 3.1.5 tV : si -vaihettelu). Rangasta löyttyy kuitenki vaihettelluu I:0, esimerkiksi (sg.nom. : sg.gen. : sg.part. : sg.ess.) käsi : kä(đ)e/n : kät/tä : käte/nä, hirsi : hirre/n : hirt/tä : hirte/nä, kaksi : kah(đ)e/n : kah/ta : kahte/na. Lisäksi pluraalin partitiivista löyttyy Porsangin ja Raisin varieteetiista vaihettelluu I:II. Esimerkkii: (sg.nom. : pl.part. : pl.iness.) lohi : lohh/i/i : loh/i/ssa, käsi : käss/i/i : käs/i/ssä, viisi : viiss/i/i : viis/i/ssä, hirsi : hirss/i/i : hirs/i/ssä. Usheempitavuiset lyhykäisvokaaliset rangat eli tyyppi 2 Tyypissä 2 eli usheempitavuiset lyhykäisvokaaliset nomenit vokaalirangassa oon enämpi ko kaksi tavvuu ja vokaaliranka loppuu yhtheen vokaalhiin. Tavvui saattaa olla vaikka kunka monta; tavalisesti kuitenki vain kolme eli nelje. Semmoissii yhđyssannoi ko esimerkiksi kesäpäivä, mikä oon pantu kokhoon sanoista kesä ja päivä, ja missä yhtheensä oon nelje tavvuu, ei kuitenkhaan kattota usheempitavuiseksi. Yhđyssanat taivutethaan kombinasuunin viimi sanan jälkhiin, eli sitte kesäpäivä taippuu ko kaksitavuinen sana. Usheempitavuissiiki nomeniita oon sekä yksirankaissii (tyyppi 2.1) ette semmoissii, millä oon kans konsonanttiranka (tyyppi 2.2). Usheempitavuiset nomenit oon siinä muunlaiset ko kaksitavuiset, ette jos sanala oon konsonanttiranka, se se oon kohta kaikissa alatyypiissä sama ko sanan singulaarin nominatiivi eli hakemasana; kaksitavuisissahan singulaarin nominatiivi loppuu i:hin. Yksirankaiset usheempitavuiset nomenit eli tyyppi 2.1 Tyypissä 2.1 eli yksirankaiset usheempitavuiset lyhykäisvokaaliset nomenit rangan viimi vokaali saattaa olla i, A, O eli U; e se ei ole koskhaan. Rangan loppuvokaali oon sama ko singulaarin nominatiivin loppuvokaali; poikkeemana kuitenki komparatiivi (katto kohđasta 5.5.1). Yksirankaiset usheempitavuiset lyhykäisvokaaliset nomenit oon ushein i-loppuissii lainasannoi, mutta paljon oon kans suffiksillissii sannoi niin ko partisipin preesenshaamut ja tekkiijännimet. Esimerkkii lainasanoista aviisi, masiini, meininki, tuomari, täppeni, tunturi, kollektiividerivasuuniista (kivi →) kivikkö, (mätäs →) mätikkö, (paiju →) paijukko, (pensas →) pensikkö, (pounu →) pounikko, partisipin preesensistä (soppi/it :) sop(pi)iva, (juosta :) juokse(e)va, tekkiijännimistä (kulkkeet ~ kulkea(t) ~ kulkia →) kulk(ki)ija, (opettaa(t) →) : opetta(a)ja. Graadivaihettelu näissä oon ylheensä tyyppii II:I:II niin ko (sg.nom. : sg.gen. : sg.part.) paijukko : paijuko/n : paijukko/o ~ paijukko/a. nki-loppuisissa sanoissa vaihettelu oon Porsangin (ja Raisin) varieteetissa tyyppii I:0:II niin ko meininki : meiningi/n : meininkki/i; muissa varieteetiissä ei tässä ole vaihettelluu, eli haamut oon meininki : meininki/n : meininki/ä. Konsonanttirankaiset usheempitavuiset lyhykäisvokaaliset nomenit eli tyyppi 2.2 Tyyppii 2.2 eli konsonanttirankaiset usheempitavuiset lyhykäisvokaaliset nomenit oon usheemppaa lajjii. Nimitämmä niitä tässä ty(t)är-nomeniksi, taival-nomeniksi, paimen-nomeniksi, elläin-nomeniksi, karitiiviadjektiiviksi eli onneton-nomeniksi, omituisuuđennimeksi eli rakkhaus-nomeniksi, veres-nomeniksi ja inen-nomeniksi eli ihminen-nomeniksi. Nämät oon kohta kaikki e-rankaiset nomenit. Poikkeema oon karitiiviadjektiivit, minkä vokaaliranka loppuu A:han. Tyypphiin 2.2 kuuluthaan kans superlatiivit ja ordinaalit eli oornaamaluvut (näistä katto kohđat 5.5.2 ja 8.2). ty(t)är-, taival- , paimen- ja elläin-nomenit oon nomenit, minkä nominatiivihaamun loppukonsonantti oon r, l eli n. Yđinkonsonantti saattaa olla I:II- eli 0:I-vaihettelussa, tahi sitten se oon kokonhansa vaihettelematon. Esimerkkii vaihettelusta oon (sg.nom. : sg.gen. : sg.part.) ty(t)är : tyttäre/n : tytärtä, taival : taipale/n : taival/ta, y(đ)in : ytime/n : y(đ)in/tä. r- ja l-loppuiset sanat oon harvinaiset. Lisäksi potensielisesti l-loppuiset taivuthaan ylheensä niin ko let-loppuiset sanat, ja kuuluthaan tyypphiin 3.2 eli konsonanttirankaiset pitkävokaaliset nomenit. n-loppuisissa oon kaksi joukkoo: Semmoiset, millä n säilyy vokaalirangassa, esimerkiksi (sg.nom. : sg.gen. : sg.part.) tyven : tyvene/n : tyven/tä, siemen : siemene/n : siemen/tä, ahven : ahvene/n : ahven/ta, jäsen : jäsene/n : jäsen/tä, ja semmoiset, millä oon vaihettelu n : me, esimerkiksi (sg.nom. : sg.gen. : sg.part.) elläin : elläime/n : elläin/tä, avvain : avvaime/n : avvain/ta, höyhen : höyheme/n : höyhen/tä, sy(đ)än : sy(đ)äme/n : sy(đ)än/tä, vaa(đ)in : vaatime/n : vaa(đ)in/ta, sierain : sieraime/n : sierain/ta, morssiin ~ morsian : morssiime/n ~ morsiame/n : morssiin/ta ~ morsian/ta. Näistä kahđesta tyypistä paimen-tyyppi oon tavalisempi. Mutta jos singulaarin nominatiivi loppuu in, niin se vaihettellee vokaalirangan ime:n kans. Omituisuuđennimeksi eli rakkhaus-nomeniksi käskemä substantiiviita, joila pohjasanana oon joku adjektiivi, josta oon tehty substantiivin, joka muistelee, ette jollaki eli jossaki oon tämän adjektiivin ilmoittammaa omituisuutta. Niilä oon singulaarissa graadivaihettelu us : u(đ)e : ute, pluraalin ranka loppuu ksi. Niin ko (sg.nom. : sg.gen. : sg.ess. : sg.part. : pl.iness.) (rikas →) rikkhaus : rikkhau(đ)e/n : rikkhaute/nna : rikkhaut/ta : rikkhauks/i/ssa, (korkkee ~ korkea ~ korkia →) kork(k)eus : kork(k)eu(đ)e/n : kork(k)eut/ta : kork(k)eute/nna : kork(k)euks/i/ssa, (tosi →) tottuus : tottuu(đ)e/n : tottuute/na : tottuut/ta : tottuuks/i/ssa. Tyyppi oon produktiivinen, ja omituisuuđennimen saattaa laittaat kaikista adjektiiviista. Karitiiviadjektiivit eli onneton-adjektiivit muistelhaan, ette sitä, mitä pohjasana ilmoittaa, ei ole. Pohjasana oon joko substantiivi tahi verbi. Ko pohjasanana oon verbi, se karitiivisuffiksin tOn : ttOmA lisäthään 3. infinitiivin rankhaan (3. infinitiivistä katto kohđasta 6.8.1.3). Esimerkiksi (sg.nom. : sg.gen. : sg.part.) (onni →) onneton : onnettoma/n : onneton/ta, (vika →) vi(j)aton : vi(j)attoma/n : vi(j)aton/ta, (tiet(t)ä/ä(t) →) tietämätön : tíetämättömä/n : tietämätön/tä, (usko/ot ~ usko/a(t) →) uskomaton : uskomattoma/n : uskomaton/ta. Näjemä, että karitiivisuffiksi graadivaihettellee aina kaavan I:II jälkhiin. Vielä tyypphiin 3.2 kuuluu kaksi nomenilajjii, veres-nomenit ja (i)nen-nomenit, mikkä oon siinä eriskumhaiset, ette niistä käytethään konsonanttirankkaa kans pluraalin genitiivin haamustuksessa eikä tyhä singulaarin partitiivin haamustuksessa. veres-nomeniitten konsonanttirangan s vaihettellee vokaalirangan kse:n kanssa. Niin ko (sg.nom. : sg.part. : pl.gen. : pl.nom. : pl.iness.) veres : veres/tä : veres/ten ~ vereks/i/tten : verekse/t : vereks/i/ssä, ilves : ilves/tä : ilves/ten ~ ilveks/i/tten : ilvekse/t : ilveks/i/ssä, kinos : kinos/ta : kinos/ten ~ kinoks/i/tten : kinokse/t : kinoks/i/ssa. Uuđemat lainasanat, minkä originaalit loputhaan s:hään, taivuthaan tasan niin ko veres-nomenit. Esimerkiksi juhanes : juhanes/ta : juhanes/ten ~ juhaneks/i/tten : juhanekse/t : juhaneks/i/ssa, fiikus : fiikus/ta : fiikus/ten ~ fiikuks/i/tten : fiikukse/t : fiikuks/i/ssa. veres-nomeniitten kans samhaan laihiin taivuthaan kans semmoiset verbistä laitetut tevonnimet, minkä konsonanttiranka loppuu Us. Esimerkkii (ko(v)o/ta →) kokkous : kokkous/ta : kokkous/ten ~ kokkouks/i/tten : kokkoukse/t : kokkouks/i/ssa, (rakent(t)a/a(t) →) rakenus : rakenus/ta : rakenus/ten ~ rakenuks/i/tten : rakenukse/t : rakenuks/i/ssa, (räknä/tä →) räknäys : räknäys/tä : räknäys/ten ~ räknäyks/i/tten : räknäykse/t : räknäyks/i/ssä. Näitä ei piđä sekoittaat ylipuolen rakkhaus-nomenhiin, minkä pohjasanana oon adjektiivi, muutamisti substantiivi. (i)nen-nomenit eli ihminen-nomenit oon hyvin tavalinen nomenityyppi, ja niitä oon sekä substantiiviita ette adjektiiviita. Esimerkkii (sg.nom. : sg.part. : pl.gen. : pl.nom. : pl.iness.) ihminen : ihmis/tä : ihmis/ten : ihmise/t : ihmis/i/ssä, vihrinen : vihris/tä : vihris/ten : vihrise/t : vihris/i/ssä, puna(i)nen : puna(i)s/ta : puna(i)s/ten : puna(i)se/t : puna(i)s/i/ssa, surulinen : surulis/ta : surulis/ten : surulise/t : surulis/i/ssa. Samhaan tyypphiin kuuluthaan lAinen-derivasuunisuffiksilla paikannimistä tehđyt nomenit, millä muistelhaan mistä paikasta joku ihminen eli muu assii oon. Esimerkiksi Tromssa → tromssalainen, Alattio → alattiolainen, Franska → franskalainen, Mogadishu → mogadishulainen. (i)nen-sanat oon kaikki deriveeratuita sannoi, ja pohjasanana oon substantiivi. Adjektiivit muistelhaan, ette jollaki oon substantiivin ilmoittammaa assiita. Substantiivit saatethaan olla kans niin käsketyitä deminutiiviita, eli (i)nen-loppuisen sanan denotasuuni oon jollaki laila pienempi ko pohjasanan denotasuuni, niin ko kylä → kylä(i)nen, poika → poika(i)nen. Pitkävokaaliset rangat eli tyyppi 3 Pitkävokaalinen ranka oon nomenilla silloin, jos sen vokaaliranka loppuu pitkhään vokaalhiin tahi diftonghiin. Pitkävokaaliset rangat jajethaan kans kahtheen pääjoukkhoon sen jälkhiin, oonko niilä olemassa tyhä vokaaliranka (tyyppi 3.1) vain oonko niilä kans konsonanttiranka (3.2). Yksirankaiset pitkävokaaliset nomenit eli tyyppi 3.1 Kaikissa kirjakainun varieteetiissa yksitavuiset nomenit kuuluthaan joukkhoon 3.1 eli yksirankaiset pitkävokaaliset nomenit. Sannoin kaava oon (K)VV eli (K)V1V2, esimerkiksi maa, yö, tie, täi. Samhaan joukkhoon lujema kans usheempitavuiset viikonpäiviin ja juhlapyhhiin nimet, mikkä loputhaan Ai, niin ko lauvantai, maanantai, helluntai. Esimerkkii taivutuksesta: (sg.nom. : sg.gen. : sg.part. : sg.ill.) yö : yö/n : yö/tä : yö/hön, tee : tee/n : tee/tä : tee/hen, täi : täi/n : täi/tä : täi/hin, lauvantai : lauvantai/n : lauvantai/ta : lauvantai/hin. Porsangin ja Raisin varieteetiissa nomeniitten kaksi viimistä tavvuu oon oijenu yhđeksi tavuksi silloin, ko pörämäinen tavu alusta pittää sisälä tyhä yhđen vokaalin eli oon ollu V (katto kohđasta 3.2.1). Muissa varieteetiissa ei tämmöistä oikenemista ole tapattunnu, ja nämät nomenit kuuluthaan tyypphiin 2.1. Porsangin ja Raisin varieteetissa net taivuthaan sitte kans kohta niin ko ylipuolen yksitavuiset ja Ai-nomenit. Erotuksena oon illatiivin taivutus. Esimerkkii oikenemisvariantista: (sg.nom. : sg.gen. : sg.part. : sg.ill.) kauhee : kauhee/n : kauhee/ta : kauhee/sseen, korkkee : korkkee/n : korkkee/ta : korkkee/sseen, valkkee : valkkee/n : valkkee/ta : valkkee/sseen, kurkkii : kurkkii/n : kurkkii/ta : kurkkii/sseen, laattii : laattii/n : laattii/ta : laattii/sseen, porstuu : porstuu/n : porstuu/ta : porstuu/sseen. Muita ko suoristumisen kautta syntynheitä VV-sannoi oon hyvin vähän. Havaittemma, ette yksitavuisten ja Vi-loppuisten nomeniitten illatiivin suffiksinna oon hVn, muissa suffiksinna oon sseen. Adjektiivi vapaa oon omituinen, ko siinä nominatiivissa oon pitkän vokaalin eđessä I-graadi, ja taivutusrankhaan ittää h: (sg.nom. : sg.gen. : sg.part. : sg.ill.) vapaa : vaphaa/n : vaphaa/ta : vaphaa/sseen. Adjektiivi vanhaa oon sekaparadigmalinen eli singulaarissa se taippuu tyypin 3.1 jälkhiin eli vanhaa : vanhaa/n : vanhaa/ta. Pluraalissa se taippuu osin samoten ko yksirankaiset kaksitavuiset lyhykäisvokaaliset nomenit eli vanhaa : vanho/i/ssa : vanho/i/la jne. Pluraalin partitiivi oon vanho/i/ta ja illatiivi vanho/i/ssiin. Konsonanttirankaiset pitkävokaaliset nomenit eli tyyppi 3.2 Tyypi 3.2 eli konsonanttirankaiset pitkävokaaliset nomenit oon nomenit, joitten vokaaliranka loppuu kahtheen samanlaisheen vokaalhiin, mutta joila oon kans konsonanttiranka, mikä oon identtinen singulaarin nominatiivin kans. Jos rangassa oon graadivaihettelluu, se oon (sg.nom. : sg.gen. : sg.part.) tyyppii I:II:I tahi 0:I:0. Tähän joukkhoon kuuluthaan seuraavat alajoukot: rakas-, kirves- ja kaunis-nomenit. Näitä oon sekä substantiiviita ette adjektiiviita. Konsonanttiranka oon samanlainen ko singulaarin nominatiivi, ja se loppuu As, es tahi is. Tämmöissii kaksitavuissii sannoi ei tule lissää, net oon suljettu joukko. Mutta lisäksi oon kAs-suffiksilla tehtyi derivasuuniita, joita kyllä saattaa synttyyt uussiiki. Esimerkiksi (sg.nom. : sg.gen. : sg.part. : pl.part.) rakas : rakkhaa/n : rakas/ta : rakkha/i/ta ~ rakkha/j/a, rikas : rikkhaa/n : rikas/ta : rikkha/i/ta ~ rikkha/j/a, opas : opphaa/n : opas/ta : oppha/i/ta ~ oppha/j/a, varas : varkhaa/n : varas/ta : varkha/i/ta ~ varkha/j/a, lammas : lamphaa/n : lammas/ta : lampha/i/ta ~ lampha/j/a, kirves : kirvhee/n, kirves/tä : kirvhe/i/tä ~ kirvhe/j/ä, kaunis : kaunhii/n : kaunis/ta : kaunhi/i/ta ~ kaunhi/j/a, ru(v)is : rukhii/n : ru(v)is/ta : rukhi/i/ta ~ rukhi/j/a, tyyris : tyyrhii/n : tyyris/tä : tyyrhi/i/tä ~ tyyrhi/j/ä; (kAs-derivasuuniita) (voima →) voimakas : voimakkhaa/n : voimakas/ta : voimakkha/i/ta ~ voimakkha/j/a, (praatti/it →) praatikas : praatikkhaa/n : praatikas/ta : praatikkha/i/ta ~ praatikkha/j/a. hylje(t)- ja perkele(t)-nomenit. Näitäki oon sekä substantiiviita ette adjektiiviita. Muissa ko Varengin varieteetissa konsonanttiranka oon ylheisesti identtinen singulaarin nominatiivihaamun kans eli molemat loputhaan konsonantthiin t. Varengin varieteetissa nominatiivissa vailuu konsonanttirangan loppu-t. Esimerkkii (sg.nom. : sg.gen. : sg.part. : pl.part.) hylje(t) : hylkhee/n : hyljet/tä : hylkhe/i/tä ~ hylkhe/j/ä, vaate(t) : vaatthee/n : vaatet/ta : vaatthe/i/ta ~ vaatthe/j/a, huone(t) : huonhee/n : huonet/ta : huonhe/i/ta ~ huonhe/j/a, terve(t) : tervhee/n : tervet/tä : tervhe/i/tä ~ tervhe/j/ä, perkele(t) : perkelhee/n : perkelet/tä : perkelhe/i/tä ~ perkelhe/j/ä, siikate(t) : siikatthee/n : siikatet/ta : siikatthe/i/ta ~ siikatthe/j/a, askele(t) : askelhee/n : askelet/ta : askelhe/i/ta ~ askelhe/j/a, kantele(t) : kantelhee/n : kantele/tta : kantelhe/i/ta ~ kantelhe/j/a. Osa näistä let-loppuisista sanoista oon sekaparadigmaliset eli nominatiivi ja partitiivi saatethaan olla taival-tyyppii, mutta vokaalirankainen taivutus oon kuitenki niin ko perkelet-nomeniila. Esimerkkii: kyynel ~ kyynele(t) : kyynelhee/n : kyynel/tä ~ kyynelet/tä, askel ~ askele(t) : askelhee/n : askel/ta ~ askelet/ta, kannel ~ kantele(t) : kantelhee/n : kannel/ta ~ kantelet/ta. Aktiivin partisipin perfektin haamut räknäthään kans tähän joukkhoon. Niitten singulaarin nominatiivi loppuu U(t), mistä loppu-t:n saattaa kaikissaki varieteetiissa jättäät pois. Konsonanttiranka loppuu kuitenki aina Ut. Esimerkiksi (sg.nom. : sg.gen. : sg.part. : pl.part.) (kuol/a :) kuolu(t) : kuolhee/n : kuollut/ta : kuolhe/i/ta, (vaippu/ut ~ vaipu/at :) vaipunu(t) : vaipunhee/n : vaipunut/ta : vaipunhe/i/ta. (Partisipin perfektin haamustuksesta katto kohđasta 6.4.2.3.) Näjemä, ette konsonanttirankaisten pitkävokaalisten nomeniitten vokaalirankhaan ittää aina rankakonsonantin jälkhiin h. Tätä rangan h:ta ei piđä sekoittaat illatiivin h:hon. Luku: singulaari ja pluraali Nomeniila oon kaksi eri lukkuu: singulaari ja pluraali. Singulaari eli yksiluku oon merkittemätön kategorii. Sillä ei ole mithään ommaa merkkii eli suffiksii. Sitä käytethään, ko kysymys oon yhđestä yksyyđestä tahi semmoisesta assiista, josta ei tahđota eli saateta sannoot, oonko se pantu kokhoon yksyyksistä. Silloin oon ylheensä kysymys semmoisesta ainheesta, jota ei saata jakkaat visshiin oshiin. Esimerkiksi: (1) Poika lähti Naavuonhoon. (2) Ilma oon kaunis. (3) Mie juon vettä. Näistä syntaktissa (1) poika ja Naavuono oon kumpiki yksi yksyys. Syntaktissa (2) ilma oon tila, mitä ei saata jakkaat oshiin, syntaktissa (3) vesi oon ainetta, eikä sitäkhään saata jakkaat visshiin oshiin eli sitä ei saata räknätä mutta kylläki mitata. Pluraalii eli monilukkuu käytethään, ko oon kysymys usheemasta ko yhđestä yksyyđestä. Esimerkiksi: (4) Poja/t lähđethiin Naavuonhoon. (5) Poj/i/la ei ole tillaa lähteet Naavuonhoon. Näistä syntaktin (4) pojat oon pluraalin nominatiivissa, syntaktin (5) pojila pluraalin adessiivissa. Pluraalin suffiksit oon nominatiivissa t ja muissa kaasuksissa i (~ ii). Molemat lisäthään tasan vokaalirankhaan. Suffiksii ii käytethään tyhä Porsangin ja Raisin varieteetissa ja silloinki tyhä muutamissa taphauksissa genitiivissä ja partitiivissa. Pluraalin suffiksin i (~ ii) lisäthään heti rangan pörhään ennen kaasussuffiksiita. Esimerkiksi yö + i + tA > ö/i/tä, juoppo + i + n > juoppo/i/n ~ juoppo + i + tten > juopo/i/tten. (Katto 3.1.4 Vokaalinvaihettelu suffiksin i:n eđelä.) Sitä rankkaa, missä oon myötä pluraalin i, käskemä pluraalin rangaksi. Pluraalissa käytethään, niin ko singulaarissaki, sekä vokaali- ette konsonanttirankkaa. Isompi eroitus oon siinä, ette ko singulaarissa konsonanttirankkaa käytethään partitiivissa kaikkiin konsonanttirankaisten nomeniitten haamustuksessa, se pluraalissa konsonanttirankkaa käytethään tyhä tyypin 2.2 veres- ja ihminen-nomeniitten ja muutamiitten 1.2-tyypin nomeniitten genitiivin haamustuksessa. Kolmi- ja usseempitavuisten nomeniitten pluraalin ranka oon siinä eriskumhainen, ette jos nominatiivissa rankakonsonanttina oon pitkä klusiili eli kk, tt, pp, se pluraalin Vi-loppuinen ranka oon tasan I-graadissa. Niin ko (sg.nom. : sg.gen. : pl.iness. : pl.part. : pl.ess.) paijukko : paijuko/n : paijuko/i/ssa : paijuko/i/ta : paijuko/i/na, harakka : haraka/n : harako/i/ssa : harako/i/ta : harako/i/na. Mutta näin ei tietenkhään ole sanoissa, minkä rankakonsonantti oon vaihettelematon niin ko karitta : karitta/n : karitto/i/ssa : karitto/i/ta : karitto/i/na. Kaasukset Kainun kielessä oon 14 eri kaasusta, joila oon erilaiset kaasussuffiksit. Kaasussuffiksiila oon osittain samantapainen funksuuni ko ruijan kielessä preposisuuniila (1, 2). Kaasuksilla merkithään kans sanan grammatikaalista funksuunii niin ko ette objektii merkithään tekemissyntaktissa genitiivillä ja subjekti oon nominatiivissa (3). ¶
Kainun kielen kaasussysteemi oon siihen laihiin helppo, ette sammoi kaasussuffiksiita käytethään sekä singulaarissa ette pluraalissa; isompi eroitus suffiksiissa oon tyhä genitiivin kohđala. Kainun kielessä oon seuraavat kaasukset: Grammatikaaliset kaasukset: nominatiivi, genitiivi, partitiivi. Nämät essiinythään eriliikaisesti muistelemassa, missä funksuunissa sana oon syntaktissa, eli oonko se subjektinna eli objektinna. Niitä käytethään kans predikatiivin kaasuksena. Predikeeraavat kaasukset: essiivi, translatiivi. Näitä käytethään eriliikaisesti predikasuunisyntaktiissa. Paikkakaasukset: inessiivi, elatiivi, illatiivi, adessiivi, ablatiivi, allatiivi, mitä käytethään eriliikaisesti lokatiivis-habitiivisissa syntaktiissa. Viimistä kolmee paikkakaasusta – adessiivii, ablatiivii ja allatiivii – saattaisimma käskeet kans omistuskaasukseksi, sillä ko niitä käytethään eriliikaisesti omistus-syntaktiissa, omistuksen muutos -syntaktiissa ja omistaajan vaihetus -syntaktiissa. Paikkakaasukset saattaa kans niitten suffiksin jälkhiin jakkaat s-kaasukshiin (niitten suffiksissa oon myötä s-pukstaavi), joita oon inessiivi, elatiivi ja illatiivi (illatiivissa ei s ole myötä kaikissa nomenityypiissä), ja l-kaasukshiin (suffiksiissa myötä l) eli adessiivhiin, ablatiivhiin ja allatiivhiin. Näilä kahđela kaasusjoukola oon vähän erilaiset funksuunit paikkakaasuksinaki. Seurakaasukset eli abessiivi ja komitatiivi, joista abessiivilla muistelhaan, mitä ei ole myötä, ja komitatiivila, mitä oon myötä. Näistä komitatiivi oon melkhein harvinainen käytössä. Pluraalisila persoonapronomeniila met, tet, het oon vielä omat vissit totaaliobjektihaamut meiđät ~ meät, teiđät ~ teät, heiđät ~ heät, mitä kuttuthaan kans akkusatiivihaamuksi. Nominatiivi Singulaarin nominatiivi Singulaarin nominatiivi oon se haamu, mikä oon hakemasanana sanakirjoissa ja sanalistoissa. Singulaarin nominatiivilla ei ole mithään ommaa suffiksii. Met häyđymä kuitenki muistaat, ette nominatiivihaamu ei aina ole sama ko sanan ranka, ja se oon ranka eikä nominatiivihaamu, mitä käytämä sannoin taivutuksessa. Singulaarin nominatiivi oon tavalinen syntaktin subjektin (1) ja predikatiivin (2) kaasuksena; muutoin ei singulaarin nominatiivii juuri syntaktiissa käytetä. (1) Nuutti tuli Kööpenhaminhaan. (2) Sie olet [soma ihminen]. Pluraalin nominatiivi Pluraalin nominatiivi oon, paitti subjektin (1, 2) ja predikatiivin kaasus (2), kans objektin kaasus tekemissyntaktiissa (3, 4, 5). (1) Pojat opithaan ~ oppiva(t) kainun kieltä (2) [Vanhaat kainulaiset] olthiin [sepät ihmiset]. (3) Met pesimä laattiit ~ laattiat. (4) Muori osti kengät Matile. (5) Faari vei roskat tunki/hoon. Pluraalin nominatiivissa pluraalin suffiksi oon aina t. Tämän pluraalin t:n lisäthään aina sanan vokaalirankhaan. Jos sanan vokaalirangassa oon graadivaihettelluu (nomenityypit 1 ja 2 eli lyhykäisvokaaliset rangat), puraalin t:n lisäthään aina alimaisen graadin rankhaan. Esimerkiksi (vaihettelu I:0) aika : ai(j)a/t, lupa : luva/t, ranta : ranna/t, käsi : kä(đ)e/t, (II:I) niitty : niity/t, vittikko : vittiko/t, pappi : papi/t, lamppu : lampu/t. Muut konsonantit ko k, t ja p oon pluraalin nominatiivissa juuri samanlaiset ko singulaarin nominatiivissa. – Muistama kans, ette osa tt-rankakonsonantiista oon semmoiset, ettei niissä ole ollenkhaan graadivaihettelluu, niin ko mettä : mettä/t. Tyypin 3 pitkävokaalishiin rankhoin pluraalin t:n lisäthään niitten ainuhaan vokaalirankhaan. Näissä ei siis vokaalirangassa ole vaihettelluu, mutta tyypin 3.2 pitkävokaalisten nomeniitten vokaaliranka oon yhtä graadii ylempi ko niitten konsonanttiranka. Esimerkiksi (vaihettelu I:II) rakas : rakkhaa/t, voimakas : voimakkhaa/t, (vaihettelu 0:I) lammas : lamphaa/t, ru(v)is : rukhii/t, hylje(t) : hylkhee/t, (ei vaihettelluu) tyyris : tyyrhii/t, terve(t) : tervhee/t. Genitiivi Genitiivi oon siitä omituinen kaasus, ette siinä oon singulaarin ja pluraalin välissä eroitusta sekä haamustuksessa ette funksuunissa. Singulaarin genitiivi Singulaarin genitiivin funksuuni syntaktissa oon predikatiivi eli objekti eli se essiinttyy eriliikaisesti omistuspredikasuuni-syntaktiissa (1) ja tekemissyntaktiissa (2-5). Sitä käytethään kans substantiivifraasissa genitiividefineerauksenana (6) ja verbifraassiin subjektin kaasuksena (7, 8). Vielä sitä käytethään objektiadverbiaalin suffiksinna, ko muistelhaan kunka kauvoin (9) tahi kunka pitkän matkan (10). Tavalinen se oon kans adposisuunifraasin komplementin kaasuksena (11, 12). Esimerkkii: (1) Tämä piili oon Annan. (2) Faari rakensi piilin. (3) Anna osti piilin Pekalta/kaupasta. (4) Anna myi piilin Kaisale. (5) Mikko ajoi piilin merheen. (6) [Annan piili] makkaa meressä. (7) Mikko otti piilin [Annan tietämättä]. (8) Anna käski [Mikon anttaat hänele piilin]. (9) Mikko ajoi Annan piililä [yh(đ)en illan]. (10) Se oli ajanu sillä miilan. (11) Eirala oon grammatikki [työn alla] (12) Tyttäret kiikuthiin [vaaran pääle]. Singulaarin genitiivin suffiksi oon aina n. Tämän genitiivin n:n lisäthään aina samhaan rankhaan ko pluraalin suffiksin t (katto kohđasta 5.3.1.2). Esimerkiksi (sg.nom. : pl.nom. : sg.gen.) (1.1) aika : ai(j)a/t : ai(j)a/n, poika : poja/t : poja/n, (1.2) lapsi : lapse/t : lapse/n, (2.1) mustikka : mustika/t : mustika/n, (2.2) ty(t)är : tyttäre/t : tyttäre/n, (3.1) vapaa : vaphaa/t : vaphaa/n, (3.2) lammas : lamphaa/t : lamphaa/n. Pluraalin genitiivi Pluraalin genitiivii käytethään omistaajasta muisteleevissa omistuspredikasuuni-syntaktiissa (1) ja genitiividefineerauksena substantiivifraasissa (2). Se oon kans subjektin kaasus muutamissa verbifraasiissa (3). (1) Nämät vaattheet oon poikkiin ~ pojitten. (2) [Poikkiin ~ pojitten vaatheet] oon lokaiset. (3) [Tyttäri(i)tten nähten] pojat haluthaan olla puhthaat. Pluraalin genitiivin haamustuksessa oon vaihettelluu eri kirjakainun varieteetiitten välissä. Pluraalin genitiivin suffiksit oon Porsangin ja Raisin varieteetissa kaksitavuisissa n, muutoin ten tahi tten. Porsangin ja Raisin varieteetissa oon pluraalin genitiivissä kans yksi semmoinen reekeli, mitä ei löyđy muista varieteetiista: Jos pluraalin ranka loppuu Ki, se tämä i pitenee, eli kirjoituksessa siinä oon sitte kaksi i:tä. Tässä varieteetissa oon sitte pluraalin genitiivissä yhđenlainen kahđen vokaalin reekeli: Genitiivin suffiksin eđessä häyttyy olla joko Vi-diftongi tahi pitkä ii. Reekeli aktualiseeraanttuu tyhä nomenityypiissä 1 ja 2. Samanlainen reekeli löyttyy kans pluraalin partitiivin haamustuksesta. Muissa varieteetiissa pluraalin genitiivin suffiksinna oon joko ten tahi tten, Varengissa kans en. Suffiksin ten liitethään konsonanttirankhaan, ja se oon käytössä tyhä tyypin 3.2 veres- ja ihminen-nomeniitten pluraalin genitiivin haamustuksessa ja muutamista kans tyypin 1.2 eli konsonanttirankaiset kaksitavuiset lyhykäisvokaaliset nomenit pluraalin genitiivin haamustuksessa. Kattoma tässä eri nomenityyppii. Nomenityypissä 1.1 yksirankaiset kaksitavuiset lyhykäisvokaaliset nomenit oon eroitusta eri varieteetiitten välissä. Porsangin ja Raisin varieteetissa, jos pluraalin ranka loppuu KVi, se pluraalin rankhaan lisäthään pelkän suffiksin n. Jos pluraalin ranka loppuu Ki, se siihen lisäthään in. Suffiksin eđessä oon yđinkonsonantista ylimäinen mahđolinen graadi. Muissa varieteetiissa nomenityypissä 1.1 käytethään suffiksii tten, minkä lisäthään kaikkiin alimaisgraadisheen pluraalin rankhaan, eli graadi oon sitte sama ko singulaarin genitiivissä. Esimerkkii: (sg.nom. : sg.gen. : pl.gen.) poika : pojan : poikk/ii/n ~ poj/i/tten, saita : sai(đ)an : saitto/i/n ~ saio/i/tten, lato : la(đ)on : latto/i/n ~ lao/i/tten, joki : jo(v)e/n : jokk/ii/n ~ jo/i/tten, lehti : leh(đ)e/n : leht/ii/n ~ leh/i/tten, tooli : tooli/n : tooli/i/n ~ tool/i/tten. Nomenityypissä 1.2 konsonanttirankaiset kaksitavuiset lyhykäisvokaaliset nomenit käytethään pluraalin genitiivin haamustuksessa vokaalirankkaa, ja sen haamustethaan samhaan laihiin ko tyypissä 1.1. Mutta osassa nomeniita se oon mahđolinen käyttäät sen rinnala konsonanttirankkaa. Esimerkkii: (sg.nom. : sg.gen. : pl.gen.) pieni : piene/n : pien/ii/n ~ pien/i/tten ~ pien/ten, lapsi : lapse/n : laps/ii/n ~ laps/i/tten ~ las/ten, mies : miehe/n : mieh/ii/n ~ mieh/i/tten ~ mies/ten. Se käytethäänkö vokaali- eli konsonanttirankkaa, oon paljon sen jälkhiin, mikä sana oon kysymyksessä. Oon paljon konsonanttirankaissii sannoi, mistä ei ollenkhaan käytetä konsonanttirankaista pluraalin genitiivii. Tämmöiset oon esimerkiksi (sg.nom. : sg.gen. : sg.part. : pl.gen.) vuosi : vuo(đ)en : vuot/ta : vuoss/i/in ~ vuos/i/tten, lohi : lohe/n : loh/ta : lohh/ii/n ~ loh/i/tten, käsi : kä(đ)e/n : kät/tä : käss/ii/n ~ käs/i/tten , hirsi : hirre/n : hirt/tä : hirss/ii/n ~ hirs/i/tten, uusi : uu(đ)e/n : uut/ta : uuss/ii/n ~ uus/i/tten, täysi : täy(đ)e/n : täyt/tä : täyss/ii/n : täys/i/tten. Käytänössä oon niin, ette kaikista kaksitavuisista e-rangoista saattaa tehđä vokaalirankaisen pluraalin genitiivihaamun, mutta tyhä osasta saattaa tehđä konsonanttirankaisen pluraalin genitiivihaamun. Nomenityypiissä 2.1 ja 2.2 usheempitavuiset lyhykäisvokaaliset nomenit pluraalin genitiivin suffiksi oon tten, ja sen lisäthään alimaisgraadisheen pluraalin rankhaan. Porsangin ja Raisin varieteetissa tässäki lisäthään suffiksin etheen i:n silloin, ko pluraalin ranka muutoin loppuis yhtheen vokaalhiin. Esimerkkii: (sg.nom. : sg.gen. : pl.gen.) (2.1) mustikka : mustika/n : mustiko/i/tten, opetta(a)ja : opetta(a)ja/n : opettaaj/ii/tten ~ opettaj/i/tten, valkea ~ valkia : valkea/n ~ valkia/n : valke/i/tten, paijukko : paijuko/n : paijuko/i/tten, tunturi : tunturi/n : tunturi/i/tten ~ tuntur/i/tten, (2.2) ty(t)är : tyttäre/n : tyttär/ii/tten ~ tyttär/i/tten, sy(đ)än : sy(đ)äme/n : syđäm/ii/tten ~ syäm/i/tten. veres- ja ihminen-tyyppiin sanoissa suffiksin lisäthään kuitenki tavalissiimin konsonanttirankhaan, ja suffiksi oon silloin ten. Mutta muissa ko Porsangin ja Raisin varieteetissa saattaa veres-nomeniista käyttäät kans vokaalirankkaa ja suffiksii tten. Esimerkkii: (sg.nom. : sg.gen. : pl.gen.) ihminen : ihmise/n : ihmis/ten, kainulainen : kainulaise/n : kainulais/ten, sininen : sinise/n : sinis/ten, veres : verekse/n : veres/ten ~ vereks/i/tten, jänes : jänekse/n : jänes/ten ~ jäneks/i/tten, kokkous : kokkoukse/n : kokkous/ten ~ kokkouks/i/tten. Nomenityypiissä 3.1 ja 3.2 pitkävokaaliset nomenit suffiksi oon tavalisesti tten ja sen lisäthään suorhaan pluraalin ainuhaan rankhaan. Nomenityypissä 3.2 saattaa Varengin varieteetissa käyttäät kans suffiksii en; silloin pluraalin i > j. Esimerkkii: (sg.nom. : sg.gen. : pl.gen.) (3.1) yö : yö/n : ö/i/tten, maa : maa/n : ma/i/tten, vapaa : vaphaa/n : vapha/i/tten, valkkee : valkkee/n : valkke/i/tten, (3.2) rakas : rakkhaa/n : rakkha/i/tten ~ rakkha/j/en, hylje(t) : hylkhee/n : hylkhe/i/tten ~ hylkhe/j/en, turve(t) : turphee/n : turphe/i/tten ~ turphe/j/en, perkele(t) : perkelhee/n : perkelhe/i/tten ~ perkelhe/j/en, vaipunu(t) : vaipunhee/n : vaipunhe/i/tten ~ vaipunhe/j/en. Porsangin varieteetissa oon yksitavuisista sanoista mahđolinen käyttäät kans nen-genitiivii. Esimerkkii: (sg.nom. : pl.gen.) yö : ö/i/nen, maa : ma/i/nen. ¶
Partitiivi Singulaarin ja pluraalin partitiivin funksuunit syntaktissa oon kohta samanlaiset. Se oon joko subjekti EKSISTENSI-syntaktissa (1) ja OMISTUS-syntaktissa (2) tahi objekti tekemissyntaktiissa (3–5), ARVELU-syntaktiissa (6) ja eriliikaisesti tunnetsyntaktiissa (7, 8), missä se oon ainua objektin kaasus. Partitiivihaamu saattaa vielä essiinttyyt objektiadverbiaalinna kielttäävässä syntaktissa (9) ja adposisuunifraasin komplementtina (10). (1) Siljola seisoi kainulaissii ~ kainulaisia. (2) Kainulaisila oli karjaa. (3) Amtmani hakkas puita. (4) Pappi ei antanu preivii ~ preiviä amtmanille. (5) Pappi ei vieny Nuuttii ~ Nuuttia fankilhaan. (6) Sammeli piti Pyssyjokkee ~ Pyssyjokea ~ Pyssyjokia kaunhiina. (7) Amtmani vihas kainulaissii ~ kainulaisia. (8) Pikku-Liis(s)aa hävetti pierä äänheen. (9) Mie en ollu sielä tiimaakhaan. (10) [Ennen sottaa] Pyssyjoki oli iso kylä. Singulaarin partitiivi Singulaarin partitiivin suffiksit oon Porsangin ja Raisin varieteetiissa vokaalinpitenemä ja tA, muissa varieteetiissa A ja tA. Vokaalinpitenemmää eli A-suffiksii käytethään 1- ja 2-tyypin yksirankaisten lyhykäisvokaalisten nomeniitten suffiksinna, eli tyypiissä 1.1 ja 2.1. Tyypissä 2.1 eA-, iA-, iO- ja UA-loppuisissa nomeniissa saattaa partitiivissa käyttäät kans tA-suffiksii, eli kirjoitethaan valkea : valkea/ta, kurkkio : kurkkio/ta, porstua : porstua/ta. Tämä ei kuitenkhaan passaa teksthiin, missä käytethään Porsangin eli Varengin varieteettii. Sekä vokaalinpitenemän ette A-suffiksin liitethään aina sanan ylimäisen graadin rankhaan. Porsangin ja Raisin varieteetissa tämä meinaa ushein II-graadin rankkaa, sillä ko vokaalinpitenemä justhiin oon syynä tähän II-graadhiin. Muissa varieteetiissa suffiksi tekkee II-graadin tyhä A-rankaishiin sanhoin – nimittäin jos tavu sen eđessä oon lyhykäinen ja painolinen. (Katto kohtaa 3.1.1 Graadivaihettelu.) Varengin varieteetissa pittää muistaat, ette rangan e + suffiksin A > iA. Esimerkkii (sg.nom. : sg.gen. : sg.part.) (1.1) aika : ai(j)a/n : aikka/a ~ aika/a, lupa : luva/n : luppa/a, joki : jo(v)e/n : jokke/e ~ joke/a ~ joki/a, juoppo : juopo/n : juoppo/o ~ juoppo/a, mooli : mooli/n : mooli/i ~ mooli/a, hauska : hauska/n : hauska/a, (2.1) meininki : meiningi/n ~ meininki/n : meininkki/i ~ meininki/ä, matala : matala/n : matala/a, valkea ~ valkia : valkea/n ~ valkia/n : valkea/(t)a ~ valkia/a, laattia : laattia/(t)a ~ laattia/a. Muissa nomenityypiissä eli lyhykäisvokaalisista nomeniista konsonanttirankaisissa eli tyypiissä 1.2 ja 2.2 ja koko pitkävokaalisessa tyypissä 3 partitiivin suffiksi oon tA. Tässä ei ole eroitusta eri kirjakainun varieteetiitten välilä. Ko sanala oon konsonanttiranka, se suffiksin lisäthään sanan konsonanttirankhaan. Esimerkiksi (sg.nom. : sg.gen. : sg.part.) (1.2) pieni : piene/n : pien/tä, lapsi : lapse/n : las/ta, (2.2) ty(t)är : tyttäre/n : ty(t)är/tä, lämmin : lämpimä/n : lämmin/tä, tottuus : tottuu(đ)e/n : tottuut/ta, veres : verekse/n : veres/tä, ihminen : ihmise/n : ihmis/tä, kainulainen : kainulaise/n : kainulais/ta, (3.1) tie : tie/n : tie/tä, valkkee : valkkee/n : valkkee/ta, vapaa: vaphaan/n : vaphaa/ta, (3.2) rakas : rakkhaa/n : rakas/ta, hylje(t) : hylkhee/n : hyljet/tä, kuolu(t) : kuolhee/n : kuolut/ta. Pluraalin partitiivi Pluraalin partitiivin suffiksit oon Porsangin ja Raisin varieteetiissa vokaalinpitenemä tahi tA tahi se kokonhansa vailuu. Muissa varieteetiissa suffiksit oon A tahi tA. Kattoma nomenityyppii erittäin. Nomenityypiissä 1.1 ja 1.2 eli kaksitavuiset lyhykäisvokaaliset rangat Porsangin ja Raisin varieteetiissa partitiivin suffiksinna oon joko vokaalinpitenemä tahi ei mithään. Vokaalinpitenemä se oon silloin ko pluraalin ranka loppuu Ki, muutoin se vailuu. Muissa varieteetiissa partitiivin suffiksinna oon A. Jos sanan lopphuun silloin tulis kolme vokaalii pörätysten, se pluraalin i > j. Esimerkkii: (sg.nom. : sg.gen. : pl.part.) poika : poja/n : poikk/i/i ~ poik/i/a, saita : sai(đ)an : saitto/i ~ saito/j/a, lato : la(đ)o/n : latto/i ~ lato/j/a, tooli : tooli/n : tooli/i ~ tool/i/a, pieni : piene/n : pien/i/i ~ pien/i/ä, lapsi : lapse/n : laps/i/i ~ laps/i/a. Näjemä, ette pluraalin partitiivissa samhaan laihiin ko pluraalin genitiivissäki Porsangin ja Raisin varieteetissa yđinkonsonantista käytethään kaikkiin ylimäisinta graadii (poikkii, saittoi, lattoi jne.). Nomenityypiissä 2.1 ja 2.2 eli usheempitavuiset lyhykäisvokaaliset rangat pluraalin partitiivin suffiksi oon A tahi tA. Porsangin varieteetissa se oon tasan tA, ja jos pluraalin ranka loppuu Ki, se rangan i pitenee samhaan laihiin ko pluraalin genitiivinki haamustuksessa. Muissa varieteetiissa suffiksinna oon silloin A. Silloin ko rangassa oon graadivaihettelluu, se rangasta valithaan diftongin Vi eđessä I-graadinen ranka. Esimerkkii: (sg.nom. : sg.gen. : pl.part.) (2.1) mustikka : mustika/n : mustiko/i/ta, opetta(a)ja : opetta(a)ja/n : opettaaj/ii/ta ~ opettaj/i/a, valkea ~ valkia : valkea/n ~ valkia/n : valke/i/ta, paijukko : paijuko/n : paijuko/i/ta, tunturi : tunturi/n : tunturi/i/ta ~ tuntur/i/a, (2.2) ty(t)är : tyttäre/n : tyttär/ii/tä ~ tyttär/i/ä, sy(đ)än : sy(đ)äme/n : syđäm/ii/tä ~ syäm/i/ä, ihminen : ihmise/n : ihmiss/ii/tä ~ ihmis/i/ä, veres : verekse/n : vereks/ii/tä ~ vereks/i/ä, ilves : ilvekse/n : ilveks/ii/tä ~ ilveks/i/ä. Haamuista, mikkä Porsangin ja Raisin varieteetissa loputhaan iitA, oon mahđolinen jättäät suffiksin tA pois. Silloin haamustus oon samanlainen ko nomenityypissa 1. Eriliikaisen tavalinen tämä oon veres- ja ihminen-nomeniissa ja semmoisissa nomeniissa, mikkä loputhaan jA (tekkiijännimet) ja vA (partisipin preesens ja vA-loppuiset adjektiivit), ja ordinaaliissa. Saama haamui niin ko (sg.nom. : pl.part.) veres : vereks/i/i, kokkous : kokkouks/i/i, ihminen : ihmiss/i/i, puhhuuja : puhhuuj/i/i, puhhuuva : puhhuuv/i/i, väkkeevä : väkkeev/i/i, kolmas : kolmanss/i/i ~ kolmass/i/i. Nomenityypissä 3 eli pitkävokaalisissa nomeniissa suffiksi oon ylheisesti tA. Varengin varieteetissa oon tyypissä 3.2 mahđolinen valita haamun, missä partitiivin suffiksinna oon A ja pluraalin i > j (vrt. pluraalin genitiivin en-variantthiin). Esimerkkii: (sg.nom. : sg.gen. : pl.part.) (3.1) maa : maa/n : ma/i/ta, yö : yö/n : ö/i/tä, tuorestai : tuorestai/n : tuoresta/i/ta, vapaa : vaphaa/n : vapha/i/ta, valkkee : valkkee/n : valkke/i/ta, (3.2) rakas : rakkhaa/n : rakkha/i/ta ~ rakkha/j/a, turve(t) : turphee/n : turphe/i/ta ~ turphe/j/a. Ko verttaama pluraalin genitiivii ja partitiivii, se näjemä, ette Porsangin ja Raisin varieteetissa pluraalin genitiivissä ja partitiivissa oon . Se meinaa, ette jos rangan vokaali kattoo pluraalin i:n eđestä, se pluraalin i pitenee eli niitä kirjoitethaan kaksi. Eli pluraalin rangassa oon joko Vi tahi ii. Esimerkiksi (sg.nom. : pl.gen. : pl.part.) (1.1) juoppo : juoppo/i/n : juoppo/i, joki : jokk/ii/n : jokk/i/i, (1.2) vuosi : vuoss/ii/n : vuoss/i/i, (2.1) mustikka : mustiko/i/tten : mustiko/i/ta, tunturi : tunturi/i/tten : tunturi/i/ta, (2.2) tyven : tyven/ii/tten : tyven/ii/tä, rakkhaus : rakkhauks/ii/tten : rakkhauks/ii/ta, (3.1) assii : assi/i/tten : assi/i/ta, (3.2) rakas : rakkha/i/tten : rakkha/i/ta. Tämmöistä  -reekelii ei Porsangin ja Raisin varieteetissakhaan ole muissa kaasuksissa. ¶
Sisäiset paikkakaasukset: inessiivi, elatiivi, illatiivi Sisäiset paikkakaasukset oon inessiivi, elatiivi ja illatiivi. Inessiivii käytethään eriliikaisesti PAIKKA- syntaktissa (1) ja EKSISTENSI-syntaktiissa (2), elatiivii (3) ja illatiivii (5) taas LIIKET-syntaktissa ja siirtäminen-syntaktissa. TULOS-syntaktissa elatiivi oon korrelaatin kaasus (4). (1) Met kävelemmä koijukossa. (2) Koijukossa oon paljon mustikoita. (3) Läh(đ)emä koijukosta. (4) Mustikoista tullee hyvä safti. (5) Kotona menemä heti köökhiin. Muistama ette lokatiivisissa syntaktiissa kainun paikannimistä ylheensä käytethään sisäissii paikkakaasuksii (6). (6) Sammeli siirtyi Kaarasjo(v)esta Pyssyjokheen. Sisäisissä paikkakaasuksissa oon kohta kaikissa haamuissa myötä pukstaavi s, ja sillä niitä käskethään kans s-kaasukseksi. Inessiivin ja elatiivin haamustus Inessiivin suffiksi oon sekä singulaarissa ette pluraalissa ssA ja elatiivin suffiksi samoten sekä singulaarissa ette pluraalissa stA. Net lisäthään sekä singulaarissa ette pluraalissa rankhaan juuri samhaan laihiin ko translatiivinki suffiksin. Esimerkkii: (sg.nom. : sg.transl. : sg.iness. : pl.elat.) pappi : papi/ksi : papi/ssa : papi/i/sta ~ pap/i/sta, lapsi : lapse/ksi : lapse/ssa : laps/i/sta, sivakka : sivaka/ksi : sivaka/ssa : sivako/i/sta, ty(t)är : tyttäre/ksi : tyttäre/ssä : tyttär/i/stä, rakas : rakkhaa/ksi : rakkhaa/ssa : rakkha/i/sta. Illatiivin haamustus Singulaarin illatiivin suffiksit oon hVn, hVVn ja sseen. Pluraalissa pluraalin i ja illatiivin suffiksi oon sisätysten, ja suffiksit oon hin, hVin ja ssiin. Ylheisesti mennee niin, ette ko singulaarissa oon hVn, se pluraalissa oon hin, ko singulaarissa oon hVVn se pluraalissa oon hVin, ja ko singulaarissa oon sseen, se pluraalissa oon ssiin. Suffiksiitten V saattaa olla i:ki. Kattoma kunka nämät lisäthään eri nomenityypphiin. Tyypin 3.1 yksitavuisten ja Vi-rankaisten nomeniitten singulaarin illatiivin haamustethaan yksinkertaisesti siihen laihiin, ette rankhaan (K)VV lisäthään suffiksin hVn. Suffiksin V oon sama ko rangan viimi vokaali. Samhaan laihiin pluraalissa hin lisäthään pluraalin rankhaan. Tähän laihiin: (sg.nom. : sg.ill. : pl.ill.) puu : puu/hun : pu/i/hin, tie : tie/hen : te/i/hin, yö : yö/hön : ö/i/hin, tuorestai : tuorestai/hin : tuoresta/i/hin. Suffiksin sseen lisäthään muunlaishiin tyypin 3 rankhoin. Näissä singulaarin rangassa oon tasan pitkä vokaali eikä diftongii. Suffiksii sseen vastaa pluraalissa ssiin, minkä lisäthään pluraalin rankhaan. Niin ko (sg.nom. : sg.ill. : pl.ill.) korkkee : korkkee/sseen : korkke/i/ssiin, lammas : lamphaa/sseen : lampha/i/ssiin, terve(t) : tervhee/sseen tervhe/i/ssiin, kuolu(t) : kuolhee/sseen : kuolhe/i/ssiin. Omituinen oon se, ette niissä kirjakainun varieteetiissa, missä oon olemassa 2.1 tyypin eA- ja iA-loppuissii nomeniita, se niissäki käytethään pluraalissa suffiksii ssiin. Eli niin ko valkea ~ valkia : valke/i/ssiin, korkea ~ korkia : korke/i/ssiin. Singulaarissa oon kuitenki näissä valke/haan ~ valki/haan, korke/haan ~ korki/haan. Muissa nomenityypiissä illatiivin haamustethaan niin, ette otethaan samagraadisen rangan ko essiivin haamustuksessa (katto kohđasta 5.3.4.1), otethaan sitte siitä pois rankavokaalin ja sijale panhaan hVVn. Tämä suffiksin vokaali V oon sama ko se rankavokaali, jonka oon otettu pois. Pluraalissa pluraalin suffiksin sishään jouttuu tällöin kans pluraalin rangan viiminen vokaali eli viimiset vokaalit. Esimerkiksi (sg.nom. : sg.ess. : sg.ill. : pl.ill.) (1) aika : aika/na : aik/haan : aik/hoin, joki : joke/na : jok/heen : jok/hiin, juoppo : juoppo/na : juopp/hoon : juopp/hoin, (2) mansikka : mansikka/nna : mansikk/haan : mansikk/hoin, tunturi : tunturi/nna : tuntur/hiin : tuntur/hiin, kurkkio : kurkkio/nna : kurkki/hoon : kurkki/hoin, ty(t)är : tyttäre/nnä : tyttär/heen : tyttär/hiin, jänes : jänekse/nnä : jäneks/heen : jäneks/hiin, ihminen : ihmise/nnä : ihmis/heen : ihmis/hiin. (Katto kans kohtaa 3.1.3 Siirtymä-h.) ¶
Ulkoiset paikkakaasukset: adessiivi, ablatiivi ja allatiivi Adessiivii, ablatiivii ja allatiivii käskethään ulkoiseksi paikkakaasukseksi sillä ko silloin ko niitä käytethään adverbiaalinna PAIKKA- (1), EKSISTENSI- (2) ja LIIKET-syntaktiissa (3, 4, 12), niitten prototyyppinen funksuuni oon ilmoittaat, ette kysymys oon paikan ulkopuolesta eikä sisäpuolesta. Valittemisesta ulkoisten ja sisäisten paikkakaasusten välilä katto kohđasta 4.5.5 Adverbiaali ja sen haamu. Omistuskaasukseksi ulkoissii paikkakaasuksii käskethään sillä, ette niitä käytethään OMISTUS-syntaktissa (5) ja OMISTAAJAN VAIHETUS -syntaktissa (6). Näitä konstruksuuniita muistuttaa adessiivin käyttö subjektin paikala modaalisessa oon pakko -syntaktissa (7) ja tulla tehtyksi -konstruksuunissa (8). Ablatiivii käytethään kans predikatiivinna SANSI-syntaktissa (9). Vaphaana adverbiaalinna adessiivikontruksuuni saattaa muistela vehkheestä (10), millä jotaki tehdhään. Vielä adessiivikonstruksuunii käytethään aijan ilmoittamisessa (11, 12). (1) Met istuma tuolila. (2) Kentälä seisoi paljon ihmistä. (3) Met tulima ulos kentäle. (4) Het kävelthiin kentältä jo(v)ele. (5) Liisala oon fiini piili. (6) Liisa osti piilin Maijalta, mutta antoi sen sitte faarile. (7) Lapsila oon lupa tierata. (8) Minula ei tullu läh(đ)etyksi hihtaamhaan. (9) Paska hais(s)ee pahalta. (10) Ämmi tuli kothiin sykkelillä. (11) Tule meile illala. (12) Kesälä täällä oon paljon sääskii ~ sääskiä. Kaikissa ulkoisissa paikkakaasuksissa oon myötä pukstaavi l, ja siksi niitä käskethään kans l-kaasukseksi. Adessiivin suffiksi oon (l)lA, ablatiivin suffiksi oon ltA ja allatiivin suffiksi (l)le(t) (vaihettelusta (l)let ~ (l)le eri varieteettiitten välilä katto kohđasta 3.2.2 Sananloppuinen t). Net lisäthään sekä singulaarissa ette pluraalissa samhaan rankhaan ko translatiivin suffiksin ja paikkakaasuksista inessiivin ja elatiivin suffiksit. Esimerkkii: (sg.nom. : sg.adess. : pl.all.) silta : silla/la : sillo/i/le(t), hullu : hullu/la : hullu/i/le(t), lehti : leh(đ)e/lä : leh(đ)/i/le(t), tooli : tooli/la : tool(i)/i/le(t), mies : miehe/lä : mieh/i/le(t), rakastettu : rakastetu/la : rakastetu/i/le(t), sisar : sisare/lla : sisar/i/lle(t), veres : verekse/llä : vereks/i/lle(t), ruottalainen : ruottalaise/la : ruottalais/i/le(t), maa : maa/la : ma/i/le(t), vapaa : vaphaa/la : vapha/i/le(t), rakas : rakkhaa/la : rakkha/i/le(t), vene(t) : venhee/lä : venhe/i/le(t). Paikkakaasusten funksuuniita Alapuolen tabelhiin oon kovottu semmoista paikkakaasusten käyttöö, missä net oon syntaktissa komplementin funksuunissa. Tabeli 19: Paikkakaasusten funksuuniita ¶
Seurakaasukset: Abessiivi ja komitatiivi Käskemä tässä abessiivii ja komitatiivii seurakaasukseksi sillä, ette niilä ilmoitethaan, ette jotaki oon myötä eli ei ole myötä. Kainussa oon vielä kolmaski seurakaasuksen tapainen kaasus, instruktiiviksi käsketty, minkä suffiksi oon in, ja millä ei ole erittäin singulaarii ja pluraalii. Se oon vähän produktiivinen ja saattais sannoot, ette instruktiivihaamut oikkeesthaan oon adverbit eikä olheen nomenihaamut. Instruktiivihaamut saatethaan kuiten saađa kongrueeraavii defineerauksii, ja sillä net oon nomenimaiset. Esimerkkii (1–3):  (1) Jänttevin jaloin hän teki matkaa ithään päin. (2) Jos onni taas oli huonomanlaista, silloin täytyis mennä tyyhin käsin Kuosuvaaran taka eli sitte tyskälaisen myötä. (3)Kahđen het kävelthiin hithaasti ja raskhain askelin päin kottii – kumpiki päin elämää. (Kaikki esimerkit Alf Nilsen–Börsskogin kirjasta Kuosuvaaran takana.) Instruktiivihaamut oon käytössä harvinaiset, emmäkä tässä käsittele niitä erittäin. Abessiivi Abessiivi meinaa, ette jollaki ei ole jotaki eli jotaki vailuu. Sen kans pruukathaan käyttäät ilman-preposisuunii (1), mutta se saattaa kyllä olla yksinki (2). Abessiivi oon kohta tavalinen nomeniitten taivutuksessa, mutta saman assiin saattaa kans sannoot ja kirjoittaat ilman + partitiivi -adposisuunifraasin avula (3). (1) [Ilman rahatta ja ruvatta] ihminen nälkkyy. (2) Rahatta ja ruvatta ihminen nälkkyy. (3) [Ilman rahhaa ja ruokkaa] ihminen nälkkyy. Abessiivin suffiksi oon aina ttA, ja sen lisäthään sekä singulaarissa ette pluraalissa samhaan rankhaan ko translatiivin suffiksin. Näin: (sg.nom. : sg.transl. : sg.abess. : pl.abess.) silta : silla/ksi : silla/tta : sillo/i/tta, mies : miehe/ksi : miehe/ttä : mieh/i/ttä, sivakka : sivaka/ksi : sivaka/tta : sivako/i/tta, ty(t)är : tyttäre/ksi : tyttäre/ttä : tyttär/i/ttä, työ : työ/ksi : työ/ttä : tö/i/ttä, vaate(t) : vaatthee/ksi : vaatthee/tta : vaatthe/i/tta. Komitatiivi Komitatiivi meinaa ette jollaki oon jotaki myötä. Se oon siinä omituinen kaasus, ette siitä ei ole olemassa erittäin singulaarii ja pluraalii, mutta pluraalinnäköinen haamu toimii sekä singulaarin (1) ette pluraalin (2, 3) funksuunissa. Esimerkkii: (1) Liisa tuli kylästelemhään miehinensä. (2) Kentälä seisoi hevo(i)nen neuvoinensa. (3) Mie kiskoin kukkaset ylös juurinensa. Komitatiivissa oon aina myötä possessiivisuffiksi, mutta ensimäisen tahi toisen persoonan suffiksii ei sen kans juurikhaan käytetä. Komitatiivii käytethään sitte melkhein tyhä kolmanesta persoonasta. (Possessiivisuffiksiista katto alta kohđasta 5.4.) Komitatiivi oon ylipäänsä vielä harvinaisempi käytössä ko abessiivi, ja sillä sitä ei saata pittäät tođesta produktiivisena kaasuksena. Komitatiivihaamun saattaa aina korvata genitiivi + kans -adposisuunifraasila (4). Teoriissa komitatiivin kuitenki saattaa haamustaat mistä tahansa nomenista. (4) Mie kiskoin kukkaset ylös [juuriin ~ juuritten kans]. Possessiivisuffiksit Possessiivisuffiksit oon suffiksiita, mikkä saatethaan lisätä nomenhiin. Niilä ilmoitethaan kenelä jotaki oon tahi kenele jotaki kuuluu, tahi ette joku assii siđothaan syntaktin subjekthiin, muutamisti kans objekthiin. Net panhaan sanhaan muitten suffiksiitten pörhään; enkliitit kuitenki tulhaan vielä näittenki pörhään. Possessiivisuffiksiila oon samat persoonat ko verbiiläki niitten finittisessä taivutuksessa, eli singulaarin ensimäinen, toinen ja kolmas persoona ja pluraalin ensimäinen, toinen ja kolmas persoona. Singulaarin ja pluraalin kolmanet persoonat oon kuitenki samanlaiset. Kainun possessiivisuffiksit oon seuraavat: Tabeli 20: Possessiivisuffiksit ¶
Se oon muutama adjektiivi, minkä komparasuuni oon vähäsen epäreekelimäinen tahi missä komparasuunissa pohjasana oon eri: hyvä → parempi – parhain ~ paras huono → huonompi ~ värrempi – huonoin pitkä → pitempi ~ piđempi – pissiin lyhy(t) → lyhempi – lyhhiin ohu(t) → ohempi – ohhuin vanhaa → vanhempi – vanhiin Muutamista adjektiiviista superlatiivin haamustethaan kans suffiksilla (i)mUs. Tavalissiimat käytössä oon (vanhaa → ) vanhimus, (paha →) pahimus ja (iso →) isomus, mutta muistakin adjektiiviista tämmöissii superlatiiviita saatethaan haamustaat. mUs-superlatiivit taivutethaan samhaan laihiin ko tyypin 2.2 veres-nomenit. Eli (sg.nom. : sg.gen. : sg.part. : pl.nom.) pahimus : pahimukse/n : pahimus/ta : pahimukse/t : pimmeemys : pimmeemyksen/n : pimmeemys/tä : pimmeemykse/t. Komparatiivin ja superlatiivin käyttö Komparatiivi- ja superlatiivihaamui käytethään samhaan laihiin ko muitaki adjektiiviita, ja net tietenki kans adjektiiviattribuuttina kongrueerathaan valtasanan kans niin ko muutki adjektiivit. Esimerkkii (1–4): (1) Taivas oli kirkkhaampi ko koskhaan ennen. (2) Muorin pannukakot oon parhaat. (3) Liisa ja Maija oon [viishaimat tyttäret] koko koulussa. (4) Ojena, ole siivo, minule tuon [piđemän ~ pitemän kepin]. Ko verrathaan kahta toinen toisheen, se kainun kielessä käytethään komparatiivii eikä superlatiivii niin ko ruijan kielessä. Esimerkkii (5–7): (5) Kumpi oon kaunhiimpi, Liisa vain Maija? (6) Näistä kah(đ)esta tyttärestä Anna-Riitta oon vaaleempi ~ vaaleampi ~ vaaliampi. (7) Faari ja muori paistethiin pannukakkoi. Niistä muorin paistamat oon makkeemat. Huomaa kans, ette komparatiivin kans käytethään sammaa subjunksuunii ko ko pohja-adjektiivinki kans. Esimerkkii (8, 9): ¶
Superlatiivin kans saattaa käyttäät vahvistuksena kaikki-sanan pluraalin genitiivihaamuu kaikkiin. Esimerkkii (10, 11): (10) Liisa oon kaikkiin viishain ja kaunhiin. (11) Matti tietenki halus ostaat [kaikkiin kalliiman piilin]. Verbiin morfologista grammatikkii Verbiin haamukategoriista ylheisesti Verbi oon syntaktin yđin, ja jokhaisessa täyđelisessä syntaktissa oon verbi, mikä toimii sen verbaalinna. Verbin komplementiitten haamu oon sen jälkhiin, minkälainen verbi siinä oon kysymyksessä. Verbiilä oon monta taivutuskategoriita. Ensiksiki net jajethaan finittishiin ja infinittishiin verbihaamhuin, ja näilä oon erilaiset taivutuskategoriit. Finittisilä verbihaamuila meinathaan semmoissii verbin haamui, jokka saatethaan olla syntaktin verbaalinna. Niile oon tyypilinen, ette net aina oon jossaki persoonahaamussa, niin ko pluraalin 1. persoonassa (1, 2) tahi singulaarin 1. persoonassa (3). Ko net oon semmoisissa persoonissa, ette niihin liittyy subjekti eli ette syntakthiin kuitenki saattaa lisätä subjektin, se niitä verbihaamui käskethään aktiivisiksi verbihaamuiksi ja syntaktit oon silloin aktiiviset syntaktit. Ko niihin ei liity subjektii eikä syntakthiin saata lisätäkhään subjektii, se semmoissii verbihaamui käskethään passiivisiksi verbihaamuiksi ja syntaktit oon silloin passiiviset syntaktit (4, 5). Niin ko (1) Met lähđemä Alattihoon. (2) Met syömä ruokkaa. (3) Mie lähđen huomena Alattihoon (4) Alattion korkkeekoulussa opetethiin varhemin suomen kieltä. (5) Sitte sitä heitethiin opettamasta. Kainun kielen verbiilä oon – niin ko ruijan kielen verbiiläki – nelje aikahaamuu eli tempusta: preesens, preteriti, perfekti ja pluskvamperfekti. Tempukset käytethäänki kohta niin ko ruijan kielen tempukset. Isompi ero oon se, ette kainun kielessä ei ole varsinaista futuurii, mutta sen funksuunissa käytethään preesensin haamuu. Ylipuolela oon syntaktiita preesensissä (1–3) ja preteritissä (4, 5). Kainun kielen verbiilä oon kans kolme modusta: indikatiivi, kondisunaali ja imperatiivi. Indikatiivi (6) meinaa sitä, ette verbin haamula muistelhaan, ette kysymyksessä oon neutraali totteeminen, kunka assii oon, kondisunaali (7), ette kysymyksessä oon assii, jolla oon joku ehto, ja imperatiivi (8), ette kysymyksessä syntakti, jossa jotakuta komennethaan eli käskethään eli pyyđethään tekemhään jotaki. (6) Met istuma tässä lomassa. (7) Met istuisimma tässä lomassa, jos halluisimma. (8) Istukkaa tässä lomassa! Infinittisillä verbihaamuila meinathaan verbihaamui, jokka ei normaalisyntaktissa saata essiinttyyt ilman finittistä verbihaamuu. Esimerkkii: (9) Mie hää(đ)yn lähtee(t) ~ lähteä(t) ~ lähtiä kothiin. (10) Nilla kuului käynheen Kööpenhaminassa. Infinittissii verbihaamui oon infinitiivit niin ko lähteet ~ lähteä(t) ~ lähtiä syntaktissa (9) ja partisipit niin ko käynheen syntaktissa (10). Kumppaaki oon usheemppaa lajjii. Niistä puhuma kapittelissa 6.8 Infinittiset verbihaamut. Se oon kuitenki hyvä havaita, ette niin käsketty ensimäinen (eli tekstissä ushein 1.) infinitiivi oon sama verbihaamu, mikä oon verbin hakemasanana sanalistoissa, sanakirjoissa jne. Kainun kielen verbiin taivutustyypit Verbiin eri taivutustyypiilä tarkoitethaan verbijoukkoi, missä oon samanlaiset rangat ja mihin liitethään taivutussuffiksit samhaan laihiin. Tässä verbit jajethaan neljheen valtataivutustyypphiin. Jako oon sen jälkhiin, minkälaissii rankkoi verbiilä oon. Ranka-termilä meinathaan sitä sanan ossaa, mihin taivutussuffiksit lisäthään (katto kohtaa 2.3.4 Sanan rangat). Eli päinvastoin: Löyđämä verbin rangan, ko otama siitä pois kaikki taivutussuffiksit, mutta ei derivasuunisuffiksiita. Jajama tässä verbit ensistä neljheen joukkhoon tämmöisten kriteeriitten jälkhiin: Verbin rangassa oon tyhä yksi tavu > taivutustyyppi 1, yksitavuiset verbit. Verbilä ei ole muuta ko yhdenlainen vokaaliranka, mutta siinä enämen ko yksi tavu > taivutustyyppi 2, yksirankaiset verbit. Verbilä oon olemassa vokaalirangan lisäksi konsonanttiranka > taivutustyyppi 3, konsonanttirankaiset verbit. Verbilä, millä ei ole konsonanttirankkaa, oon enämen ko yhđenlainen vokaaliranka, eli sillä oon lyhykäisempi ja pitempi vokaaliranka > taivutustyyppi 4, tuplavokaalirankaiset verbit. Joukot 3 ja 4 jajethaan vielä alatyypphiin sen jälkhiin, minkälainen derivasuunisuffiksi niissä oon myötä. Pane kans merkhiin, ette rangan muutokset, mikkä seurathaan graadivaihettelusta, ei ole ratkaisemassa sitä, mihin taivutustyypphiin verbi kuuluu. Kattoma tarkemasti verbiin eri taivutustyyppii. Kuttuma niitä tässä lyhykäisemmin verbityypiksi. Verbityyppi 1: Yksitavuiset verbit Yksitavuiset (verbityyppi 1) oon kaikki semmoiset yksirankaiset verbit, joila rangassa oon vain yksi tavu ja joitten 1. infinitiivin suffiksinna oon đA eli hA ~ A. Tämmöiset verbit oon esimerkiksi (1.inf. : prees.sg1) saa/đa ~ saa/ha : saa/n, juo/đa ~ juu/a : juo/n, syö/đä ~ syy/ä : syö/n. Räknäämä tähän joukkhoon kans verbin käy/đä ~ käy/ä, joka kuiten oon sekaparadigmaattinen: aktiivin myönttävässä preteritissä ja kondisunaalissa käytämä kaksitavuista rankkaa käve-, ja silloin se taippuu ko verbityypin 2 verbit. 1. infinitiivin suffiksissa oon varieteetiitten välissä vaihettelluu: Porsangin varieteetissa suffiksi oon tasan đA ja toisissa varieteetiissa se oon hA tahi A. Verbityyppi 2: Yksirankaiset verbit Yksirankaiset (verbityyppi 2) oon kaksi- eli usheempitavuiset verbit, joila oon tyhä yksi ranka, eli niilä oon vain yksi vokaaliranka eli ranka, jonka viimi pukstaavi oon vokaali, ja niitä vokaaliita oon siinä rangan lopussa tyhä yksi. Se ranka saattaa kuitenki olla graadivaihettelun alla eli niissä saattaa rangan viimi konsonantti eli konsonanttikombinasuuni vaihetella. Yksirankaiset oon kaikki verbit, joitten 1. infinitiivi loppuu V1/V2(t) eli kahtheen vokaalhiin ja valintavaphaasseen t:heen (loppu-t:n käytöstä eri varieteetissa katto kohđasta 3.2.2 Sananloppuinen t). Porsangin ja Raisin varieteetissa 1. infinitiivin suffiksin vokaali V2 oon oijentunnu eli se oon sama ko rangan vokaali. Muissa varieteetiissa suffiksin vokaali oon A. Rangan vokaali V1 saattaa olla e, i, A (= a eli ä), U (=u eli y) eli o. Alkupöräisessä rankajavossa – eli rankajavossa ilman alatyyppii 2.b – e saattaa olla rangan vokaalinna tyhä kaksitavuisissa verbiissä. Esimerkiksi (1.inf. : prees.sg1) häytty/yt ~ häyty/ä(t) : häy(đ)y/n, lähte/et ~ lähte/ä(t) ~ lähti/ä : läh(đ)e/n, lukke/et ~ luke/a(t) ~ luki/a : lu(j)e/n, tiet(t)ä/ä(t) : tie(đ)ä/n ~ tiiä/n, varasta/a(t) : varasta/n, loukkaanttu/ut ~ loukkaantu/a(t) : loukkaanu/n. Tyypistä 3 konsonanttirankaiset verbit alatyypiilä 3.2 ja 3.3 ja tyypistä 4 tuplavokaalirankaiset verbit alatyypiilä 4.1, 4.2 ja 4.3 oon eriliikaisesti Pohjais-Tromssan dialektiissa tendensinnä siirttyyt taipumhaan niin ko yksirankaiset verbit. Nämät oon kapittelin lopun tabelhiin merkitty alatyypiksi 2.b. Jos halluu kirjoittaat semmoista kainun varieteettii, mikä oon liki Pohjais-Tromssan dialektiita, saattaa verbiin taivutuksessa käyttäät tyypin 2.b verbihaamui. Kuttuma näitä tässä siirtymärankaiseksi verbiksi ja niitten rankkoi siirtymärangaksi. Nämät oon kaikki usheempitavuiset – eli enämpi ko kaksitavuiset – e-rankaiset verbit. Tämä oon uusi kategorii: Alkupöräisen javon jälkhiinhän yksirankaiset e-rangat oon kaikki kaksitavuiset. Häyđymä kans panna merkkhiin, ette näistä uusista verbityypiistä valitte/a(t)- ja piikaroitte/a(t)-tyyppiset verbit oon graadivaihettelun ulkopuolela samhaan laihiin ko alkupöräisen tuplavokaalirankaisen systeemin jälkhiinki suijuuvat. Ko halluuma käyttäät tämmöissii siirtymärankkoi, se saama tämmöissii haamui: (1.inf. : prees.sg1 : partis.perf.) muistele/a(t) : muistele/n : muistele/nnu, ajattele/a(t) : ajattele/n : ajattele/nu, aukaste/a(t) : aukase/n : aukase/nnu, halkase/a(t) : halkase/n : halkase/nnu, tärise/ä(t) : tärise/n : tärise/nny, valitte/a(t) : valitte/n : valitte/nnu, havatte/a(t) : havatte/n : havatte/nnu, piikaroitte/a(t) : piikaroitte/n : piikaroitte/nu, haravoitte/a(t) : haravoitte/n : haravoitte/nu, likene/ä(t) : likene/n : likene/nny, vanhene/a(t) : vanhene/n : vanhene/nnu(t). Mutta jos ei halluu käyttäät semmoissii verbihaamui, mikkä oon tämän uuđen systeemin jälkhiin, se silloin saattaa tabelin alatyypin 2.b kokonhansa jättäät pois. Verbityyppi 3: Konsonanttirankaiset verbit Konsonanttirankaiset verbit (verbityyppi 3) oon verbit, joila oon sekä vokaalhiin loppuuva ranka ette konsonantthiin loppuuva ranka. Konsonanttirankaisten verbiin 1. infinitiivin ranka (eli se ranka, mihin 1. infinitiivin suffiksin lisäthään) oon konsonanttiranka eli se loppuu konsonantthiin. Näilä verbiilä oon vokaalirangan viimi vokaalinna tasan e. Konsonanttirankaisten verbiin konsonanttirangan lopussa ei saata olla muuta konsonanttii ko l, n, r eli s. Jajama nämät verbit kolmheen eri joukkhoon: Verbityyppi 3.1, johon kuuluthaan monet kaksitavuiset verbit, joila vokaalirangassa oon e. Konsonanttiranka loppuu yksinäiskonsonantthiin l, n, r tahi s. Lisäksi oon kaksi verbii, näh/đä ~ näh/hä ja teh/đä ~ teh/hä, missä rangan loppukonsonantti oon h. Ko konsonanttiranka loppuu s:hään, se vokaalirangasta saattaa löyttyyt konsonanttikombinasuuni ks. Esimerkiksi (1.inf. : prees.sg3 : prees.sg1) tul/la : tulle/e : tule/n, men/nä : menne/e : mene/n, juos/ta : juokse/e : juokse/n, näh/đä ~ näh/hä : näkke/e : nä(j)e/n, ol/la : oon (sic!) : ole/n. Verbityyppi 3.2, joissa verbin vokaaliranka loppuu ele ~ ile, konsonanttiranka el ~ il, niin ko (1.inf. : prees.sg3 : prees.sg1) muistel/a : muistele/n, kävel/ä : kävele/e : kävele/n, ajatel/la : ajattelle/e : ajattele/n, rukkoil/a : rukkoile/e : rukkoile/n. Verbityyppi 3.3 eli semmoiset verbit, joila vokaaliranka loppuu A(i)se tahi ise, konsonanttiranka A(i)s tahi is, niin ko (1.inf. : prees.sg3 : prees.sg1) auka(i)s/ta : auka(i)s(s)e/e : auka(i)se/n, täris/tä : täris(s)e/e : tärise/n. Jos käytämä siirtymärankaista varianttii, se verbityypin 3 alatyypit 3.2 ja 3.3 taivuthaan ko verbityypin 2 yksirankaiset verbit (katto ylipuolela kohđasta 6.2.2). Verbityyppi 4: Tuplavokaalirankaiset verbit Tuplavokaalirankaiset verbit (verbityyppi 4) oon verbit, joila oon kaksi erilaista vokaalhiin loppuuvaa rankkaa, lyhykäisempi ja pitempi. Tuplavokaalirankaisilla verbiilä 1. infinitiivi loppuu kohta aina V/tA. Oon kans joukko verbii, joila 1. infinitiivi loppuu Oi/tA. Jajama verbit neljheen joukkhoon: Verbityyppi 4.1 eli itte-verbit, millä lyhykäinen ranka loppuu joko Ki eli KA(i), pitkä ranka joko Kitte eli KA(i)tte (tässä K meinaa mitä tahansa konsonanttii). Ensimäisen infinitiivin suffiksinna oon tA. Esimerkiksi (1.inf. : prees.sg1 : partis.perf.) vali/ta : valitte/n : vali/nu(t), tarvi/ta : tarvitte/n : tarvi/nu(t), hava(i)/ta : hava(i)tte/n : hava(i)/nu(t). Havaittemma, ette tässä tyypissä pitkässä rangassa vailuu graadivaihettelu. Verbityyppi 4.2 eli Oitte-verbit, joila lyhykäisessä rangassa oon viimi vokaaliina diftongi Oi ja pitkässä rangassa Oitte. Ensimäisen infinitiivin suffiksinna oon tA. Tässä tyypissä vailuu samhaan laihiin graadivaihettelu ko tyypissä 4.1. Esimerkiksi (1.inf. : prees.sg1 : partis.perf.) piikaroi/ta : piikaroitte/n : piikaroi/nu, haravoi/ta : haravoitte/n : haravoi/nu(t). Verbityyppi 4.3 eli semmoiset 3-tavuiset ne-verbit, minkä viimi vokaalinna lyhykäisessä rangassa tavalisesti oon e, muutamisti muuki vokaali. Pitkä ranka loppuu ne. Esimerkiksi (1.inf. : prees.sg1 : partis.prees.) li(j)e/tä : likene/n : li(j)e/ny(t), para/ta : parane/n : para/nu(t). Verbityyppi 4.4 eli kokkoontumaverbit, minkä 1. infinitiivin suffiksi oon tasan tA ja minkä ranka vaihettelee välilä V1 : V1V1 ~ V1A. Esimerkiksi (1.inf. : prees.sg3 : prees.sg1 : partis.perf.): halu/ta : halluu ~ halua/a : halluu/n ~ halua/n : halu/nu(t), pöl(j)ä/tä : pölk(k)ää : pölk(k)ää/n : pöl(j)ä/ny(t), studeera/ta : studeeraa : studeeraa/n : studeera/nnu(t). Näistä verbiistä ne-verbiissä ja kokkoontumaverbiissä oon yđinkonsonantiitten graadivaihettelluu: Lyhykäisessä rangassa oon matalampi graadi, pitkässä rangassa korkkeempi graadi. Kaikki uuđet lainaverbit, joita saađhaan ruijan kielestä eli internasunaalisista kielistä oon kokkoontumaverbit. Jos käytämä siirtymärankaista varianttii, se verbityypin 4 alatyypit 4.1, 4.2 ja 4.3 taivuthaan ko verbityypin 2 verbit (katto taas ylipuolelta kohđasta 6.2.2). ¶
Pluraalin 3. persoonan ja passiivin persoonasuffiksit Pluraalin 3. persoonassa ja passiivissa oon vähäsen vaihettelluu eri verbityyppiin, haamukategoriitten ja kainun varieteetiitten välissä. Eriliikaisesti Porsangin ja osittain kans Raisin varieteetissa oon tavalinen käyttäät passiivin kans identtissii haamui sekä preesensin ette preteritin taivutuksessa. Muissa varieteetiissa oon tavalinen, ette preesensissä käytethään ommaa pluraalin 3. persoonan suffiksii vA(t), mutta oon se mahđolinen käyttäät vA(t)-varianttii kaikissaki kielen varieteetiissa. Suffiksin loppu-t:n saattaa kirjoittaat eli olla kirjoittamatta. Tämä vA(t)-suffiksin haamu oon haamustukselta samanlainen ko partisipin preesens. Käskemä tätä haamuu nimelä vasittu pluraalin 3. persoona. Porsangissa vA(t)-variantin haamustethaan vähäsen erilä laila ko muuvala (katto tästä kohđasta 6.4.1.1 Myönttäävä preesens; partisipin preesensin haamustus selvitethään kohđassa 6.8.2.3). Preteritissä oon tavalinen kaikissa varieteetiissa ette käyttäät pluraalin 3. persoonassa passiivin kans identtissii persoonasuffiksiita. Passiivinen persoonasuffiksi oon sulanu yhtheen preteritin i:n kans, ja tuloksenna oon kaikissa verbityypiissä suffiksi thiin. Mutta jos halluu, saattaa kans käyttäät vanhemppaa t-suffiksii, ja silloin pluraalin 3. persoonan haamu oon identtinen singulaarin 2. persoonan haamun kans. Preesensissä passiivin – ja Porsangissa sen kans identtisen pluraalin 3. persoonan – persoonasuffiksi vähäsen vaihettellee sen jälkhiin, mihin verbityypphiin sen liitethään: 1-tyypin verbiissä Porsangissa passiivin persoonasuffiksi oon preesensissä tasan đhAAn, muissa varieteetiissa hAAn. Niin ko (1.inf. : pass.prees.) saa/đa ~ saa/ha : saa/đhaan : saa/haan, vie/đä ~ vii/ä : vie/đhään : vie/hään, syä/đä ~ syy/ä : syö/đhään ~ syö/hään, käy/đä ~ käy/ä : käy/dhään ~ käy/hään. 2-tyypissä passiivin preesensin persoonasuffiksi oon kaikissa varieteetiissa thAAn. Esimerkkii: (1.inf. : pass.prees.) ant(t)a/a(t) : anne/thaan, lukke/et ~ lukea(t) ~ lukia : lu(j)e/thaan, siirt(t)yyt ~ siirtyä(t) : siiry/thään. 3-tyypin verbiilä eli konsonanttirankaisilla verbiilä passiivin persoonasuffiksin lisäthään konsonanttirankhaan. Suffiksi oon kaikissa varieteetiissa thAAn, ko ranka loppuu s:hään, muissa taphauksissa hAAn. Esimerkkii: (1.inf. : pass.prees.) kuul/a : kuul/haan, tul/la : tul/haan, men/nä : men/hään, pes/tä : pes/thään, muistel/a : muistel/haan, auka(i)s/ta : auka(i)s/thaan. Verbin ol/la passiivin preesenshaamu oon ol/haan, pluraalin 3. persoonassa käytämä aina haamuu oon. 4-tyypissä passiivin preesensin persoonasuffiksi oon kaikissa varieteetiissa thAAn. Esimerkkii: (1.inf. : pass.prees.) halli/ta : halli/thaan, piikaroi/ta : piikaroi/thaan, pa(j)e/ta : pa(j)e/thaan. Jos käytethään siirtymärankaissii verbii (tyyppi 2.b), se niissäki passiivin preesensin persoonasuffiksi oon tietenki tasan thaan niin ko muutoinki tyypissä 2. Tabeli 25: Pluraalin 3. persoonan ja passiivin persoonasuffiksit ¶
Indikatiivi Verbiin indikatiivilla ei ole mithään ommaa suffiksii eikä muuta merkkii. Indikatiivi oon sitte merkittemätön kategorii. Indikatiivi oon yhdenlainen neutraalimodus, mikä ei tuo mithään lisämerkitystä verbin merkityksheen. Esimerkkii indikatiivista (1–4): (1) Mie kirjo(i)tan kirjaa. (2) Pekka oon pyytämässä lohta. (3) Missä sie olit eilen? (4) Kainun kieltä ei saanu puhhuut ~ puhua(t) koulussa. Indikatiivin preesens Preesens oon tempus eli aikahaamu, mitä käytethään ko puhuthaan nykyaijasta eli tulleevasta aijasta. Esimerkkii (1–2): (1) Mie istun ja opettelen kainun kieltä. (2) Ensi vuona mie jo puhunki kainun kieltä. Myönttäävä preesens Preesensillä – niin ko ei indikatiivillakhaan – ei ole mithään ommaa suffiksii, mutta preesenshaamhuinki häyttyy kuitenki liittäät persoonasuffiksit (katto näistä ylipuolelta kohđasta 6.3). Kaikissa muissa verbityypiissä ko yksitavuisissa verbiissä (tyyppi 1) ja itte- ja Oitte-verbiissä (tyypit 4.1 ja 4.2) oon jonkulaista graadivaihettelluu. Kattoma, kunka eri graadit oon muissa verbityypiissä. 2-tyypissä eli kaksi- eli usheempitavuiset yksirankaiset verbit oon semmoinen reekeli, ette jos rangassa oon vaihettelu II:I:0, se preesensin singulaarin 3. persoonan taivutuksessa oon aina ylimäinen graadi eli II-graadi, vasituisessa pluraalin 3. persoonassa (vA(t)-haamussa) I-graadi. Muissa persoonissa oon (II:)I:0-taphauksissa 0-graadi, II:I-taphauksissa I-graadi. Esimerkkii (II:)I:0-graadivaihettelusta: (1.inf. : sg3 : sg1 : pass./pl3 : pl3) kulkke/et ~ kulke/a(t) ~ kulki/a : kulk(k)e/e : kulje/n : kulje/thaan : kulke/va(t), lukke/et ~ luke/a(t) ~ luki/a : lukke/e : lu(j)e/n : lu(j)e/thaan : luke/va(t), tuntte/et ~ tunte/a(t) ~ tunti/a : tunt(t)e/e : tunne/n : tunne/thaan : tunte/va(t), häytty/yt ~ häyty/ä(t) : häyt(t)y/y : häy(đ)y/n : häy(đ)y/thään : häyty/vä(t), tiet(t)ä/ä(t) : tiet(t)ä/ä : tieđä/n ~ tiiä(n) : tieđe/thään ~ tii’e/thään : tietä/vä(t). Esimerkkii II:I-graadista: (1.inf. : sg3 : sg1 : pass./pl3 : pl3) suuttu/ut ~ suuttu/a(t) : suuttu/u : suutu/n : suutut/thaan : suuttu/va(t) , o(đ)otta/a(t) : o(đ)otta/a : o(đ)ota/n : o(đ)ote/thaan : ootta/va(t), kyssy/yt ~ kysy/ä(t) : kyssy/y : kysy/n : kysy/thään : kysy/vä(t), sanno/ot ~ sano/a(t) : sanno/o : sanon : sano/thaan : sano/va(t). Niin ko graadivaihettelusta tieđämä, 0-graadi saattaa olla tyhä niissä sanoissa, missä vaihettelleevanna konsonanttina oon k, t eli p. Muutoksesta rangan A > e passiivin persoonasuffiksin eđessä katto kohđasta 6.2.5 Kaksirankaisuus ja passiivin ranka. 3-tyypin verbiissä eli konsonanttirankaisissa verbiissä singulaarin 3. persoona oon samhaan laihiin II-graadissa ko 2-tyypissäki. Passiivin ja identtisen pluraalin 3. persoonan persoonasuffiksin lisäthään konsonanttirankhaan eli samhaan rankhaan ko 1. infinitiivin suffiksin. Vasitun pluraalin 3. persoonan ja singulaarin 1. ja 2. ja pluraalin 1. ja 2. persooniitten persoonasuffiksit lisäthään I-graadisheen vokaalirankhaan. 0-graadii ei 3-tyypin verbiilä ole muila ko verbiilä näh/đä ~ näh/hä ja teh/đä ~ teh/hä. Esimerkkii: (1.inf. : sg3 : sg1 : pass./pl3 : pl3) pes/tä : pesse/e : pese/n : pes/thään : pese/vä(t), pur/ra : purre/e : pure/n : pur/haan : pure/va(t), tul/la : tulle/e : tule/n : tul/haan : tule/va(t), men/nä : menne/e : mene/n : men/hään : mene/vä(t), ajatel/la : ajattelle/e : ajattele/n : ajatel/haan : ajattele/va(t), auka(i)s/ta : auka(i)s(s)e/e : auka(i)se/n : auka(i)s/thaan : aukase/va(t). Verbiilä näh/đä ~ näh/hä ja teh/đä ~ teh/hä oon kans omituinen 0-graadi, ja niissä singulaarin 1. ja 2. ja pluraalin 1. ja 2. persooniitten persoonasuffiksit lisäthään tähän 0-graadisheen rankhaan. Net taivuthaan näin: (1.inf. : sg3 : sg1 : pass./pl3 : pl3) teh/đä ~ teh/hä : tekke/e : tehe/n : teh/(đ)hään : teke/vä(t), näh/đä ~ näh/hä : näkke/e : nä(j)e/n : näh/(đ)hään : näke/vä(t). Jos verbityypiistä 3.2 ja 3.3 haluthaan käyttäät siirtymärankkoi, se net taivuthaan näin: (1.inf. : sg3 : sg1 : pass./pl3 : pl3) ajattele/a(t) : ajattelle/e : ajattele/n : ajattele/thaan : ajattele/va(t), aukase/a(t) : aukase/n : aukas(s)e/e : aukase/thaan : aukase/va(t). 4-tyypissä eli tuplavokaalirankaisissa verbiissä 1. infinitiivin ja passiivin ja sen kans identtisen pluraalin 3. persoonan rakenethaan lyhykäisen vokaalirangan pääle, muut persoonat pitkän vokaalirangan pääle. Ensimäiset alatyypit eli 4.1 itte-verbit ja 4.2 Oitte-verbit oon kokonhansa graadivaihettelun ulkopuolela; niilä pitkän rangan tt säilyy aina samanlaisena. Esimerkkii: (1.inf. : sg3 : sg1 : pass./pl3 : pl3) kyyti/tä : kyytitte/e : kyytitte/n : kyyti/thään : kyytitte/vä(t), piikaroi/ta : piikaroitte/e : piikaroitte/n : piikaroi/thaan : piikaroitte/va(t). Kolmanessa alatyypissä eli 4.3 ne-verbiissä oon erikoinen graadivaihettelu, joka näkkyy yđinkonsonantissa, niin ko (1.inf. : sg3 : sg1 : pass./pl3 : pl3) li(j)e/tä : likene/e : likene/n : li(j)e/thään : likene/vä(t). Tämmöisissä verbiissä lyhykäinen vokaaliranka oon 0-graadissa ja pitkä vokaaliranka oon I-graadissa, mutta graadivaihettelussa oon tyhä semmoiset verbit, joila 1. ja 2. tavun välilä oon klusiili eli k, t tahi p. Jos haluthaan käyttäät siirtymärankkoi, se saama haamui niin ko (1.inf. : sg3 : sg1 : pass./pl3 : pl3) kyytitte/ä(t) : kyytitte/e : kyytitte/n : kyytitte/thään : kyytitte/vä(t), piikaroitte/a(t) : piikaroitte/e : piikaroitte/n : piikaroitte/thaan : piikaroitte/va(t), likene/ä(t) : likene/e : likene/n : likene/thään : likene/vä(t). Neljenessä alatyypissä eli tyypissä 4.4 kokkoontumaverbit yđinkonsonantit oon kans myötä graadivaihettelussa. Niilä 1. infinitiivi ja passiiviranka oon aina alemassa graadissa ko muussa persoonataivutuksessa. Siinä net oon samanlaiset ko ne-verbit. Porsangin ja Raisin varieteetiissa pitkän rangan vokaalit oon suoristunheet, ja sillä siinä oon II-graadi. Muissa varieteetiissa rangan graadi vaihettellee sen jälkhiin, ette seuraako rangan konsonanttii pitkä vokaali vain kaksi eri vokaalii, minkä välilä oon tavuraja. Tähän laihiin: (1.inf. : sg3 : sg1 : pass./pl3 : pl3) pöl(j)ä/tä : : pölk(k)ää : pölk(k)ää/n : pöl(j)ä/thään : pölk(k)ää/vä(t), keri/tä : kerkkii ~ kerkiä/ä : kerkkii/n ~ kerkiä/n : keri/thään : kerkiä/vä(t), (maa/ta :) : makkaa : makkaa/n : maa/thaan : makkaa/va(t), (halu/ta :) halluu/n ~ halua/n : halluu ~ halua/a : halu/thaan : halua/va(t). Havaitte kans, ette kaikki 4.4-tyypin verbit ei ollenkhaan ole myötä graadivaihettelussa, esimerkiksi maala/ta : maala/thaan : maalaa : maalaa/n (l oon aina lyhykäinen pitkän vokaalin jälkheen). Meilä oon sitte seuraavat reekelit: 1-tyyppi eli yksitavuiset: Ei graadivaihettelluu, persoonasuffiksit oon n, t, pi, mA, ttA, vA(t) ja đhAAn ~ hAAn, jokka lisäthään suorhaan rankhaan. 2-tyyppi eli kaksi- ja usheempitavuiset yksirankaiset: Rangan graadivaihettelu oon tyyppii (II:)I:0 tahi II:I. Jos ranka oon graadivaihettelussa, se persoonasuffiksit n, t, (m)mA, ttA, vA(t) ja thAAn lisäthään I- eli 0-graadisheen rankhaan, sg.3. persoonan persoonasuffiksi V lisäthään samhaan rankhaan ko 1. infinitiivin suffiksi. 3-tyyppi eli konsonanttirankaiset: Rangan graadivaihettelu oon tyyppii II:I. Persoonasuffiksit lisäthään vokaalirankhaan muissa ko passiivissa ja sen kans identtisessä pluraalin 3. persoonassa. Jos ranka oon graadivaihettelussa, se persoonasuffiksit n, t, (m)mA, ttA ja vA(t) lisäthään I-graadisheen rankhaan, sg.3. persoonan persoonasuffiksin V lisäthään II-graadisheen rankhaan. Passiivin ja identtisen pluraalin 3. persoonan persoonasuffiksin lisäthään konsonanttirankhaan. 4-tyyppi eli tuplavokaalirankaiset: Persoonasuffiksit n, t, (-V,) (m)mA, ttA ja vA(t) lisäthään verbin pitkhään rankhaan, persoonasuffiksin thAAn verbin lyhykäisheen rankhaan. Rangan yđinkonsonantti oon graadivaihettelussa muissa ko 4.1- ja 4.2-tyypissä (itte- ja Oitte-verbit). Pitkässä rangassa oon ylempi graadi ko lyhykäisessä rangassa. 4.3-tyypissä (ne-verbit) pitkässä rangassa aina I-graadi, 4.4-tyypissä (kokkoontumaverbit) II-graadi – jos se siis graadivaihettelureekeliitten jälkhiin oon mahđolinen. Pane kans merkkhiin, ette se oon mahđolinen käyttäät 3-tyypin usheempitavuisista verbiistä tyhä vokaalirankkaa kaikissa persoonissa ja 4-tyypin muista ko kokkoontumaverbiistä kaikissa persoonissa tyhä pitemppää rankkaa (2.b). Porsangin varieteetissa oon tavalissiin, ette pluraalin 3. persoonan haamuna käytethään passiivin haamun kans identtistä haamuu. Se oon kuitenki mahđolinen käyttäät kans vAt-suffiksii. Silloin kaksi- ja usheempitavuisissa verbiissä rangan viimi vokaali pitenee ja etheen tullee – silloin ko se muutoin oon mahđolinen – II-graadi. Niin ko (1.inf. : prees.sg3 : prees.pl3) antta/at : antta/a : anttaa/vat, häytty/yt : häytty/y : häyttyy/vät, men/nä : menne/e : mennee/vät, pes/tä : pesse/e : pessee/vät, aukais/ta : auka(i)sse/e : auka(i)ssee/vat, kyyti/tä : kyytitte/e : kyytittee/vät, piikaroi/ta : piikaroitte/e : piikaroittee/vat, paje/ta : pakene/e : pakenee/vat. Näjemä, ette assiin saattaa kuvata kans niin, ette pluraalin 3. persoonan suffiksin vAt lisäthään singulaarin 3. persoonan haamun pörhään. Alapuolen tabelista oon nämät Porsangin haamut jätetty pois. Tabeli 26: Indikatiivin myönttäävän preesensin taivutus ¶
Tabeliissa oon myötä tyhä singulaarin 3. persoona ja pluraalin 1. ja 3. persoona ja passiivi. Passiivin haamui käytethään kans pluraalin 3. persoonan funksuunissa. Singulaarin 1. ja 2. persoonan ja pluraalin 2. persoonan saa, ko ottaa pluraalin 1. persoonasta pois persoonasuffiksin m(m)A ja pannee sijale singulaarin 1. persoonassa suffiksin n, singulaarin 2. persoonassa suffiksin t ja pluraalin 2. persoonassa suffiksin ttA. Kielttäävä preesens Kainun kieli oon sillä tavala erilainen kieli ko esimerkiksi ruijan kieli, ette siinä kans kieltosana ei taippuu. Sitä käskethäänki kieltoverbiksi. Sillä ei ole niin ko muila verbiilä tempusta eikä modusta, mutta silläki oon persoonataivutus: mie en, sie et, hän/se ei, met emmä, tet että, het/net ei. Passiivin kieltoverbi oon kans ei. Kielttäävässä preesensissä kieltoverbhiin yhđistethään pääverbin kieltohaamun. Tämmöissii haamui, missä kaksi tahi usheempi verbihaamu yhđessä haamustethaan verbin, kuttuthaan verbin liittohaamuksi. Aktiivisissa persoonissa verbin kieltohaamu oon 1-tyypissä (yksitavuiset) sama ko verbin ainua ranka. 2- ja 3-tyypissä se oon aktiivin persoonissa sama ko graadin puolesta alimainen vokaaliranka. 4-tyypissä se oon sama ko verbin pitempi ranka. Aktiivin kieltohaamun saađhaan esile siihen laihiin, ette verbin indikatiivin preesensin singulaarin 1. persoonan haamusta otethaan pois persoonasuffiksin n. Niin ko (1.inf. : sg1 : akt.kieltohaamu) saa/đa ~ saa/ha : saa/n : saa, lähteet ~ lähte/ä(t) ~ lähti/ä : läh(đ)e/n : läh(đ)e, tul/la : tule/n : tule, kylästel/lä : kylästele/n : kylästele, tarvi/ta : tarvitte/n : tarvitte, piikaroi/ta : piikaroitte/n : piikaroitte, li(j)e/tä : likene/n : likene, pöl(j)ä/tä : pölk(k)ää/n : pölk(k)ää. Syntaktiesimerkkii aktiivisesta kielosta: ¶
Indikatiivin preteriti Preteriti oon tempus, mikä muistelee menheestä aijasta, aijasta ennen puhethetkee, mikä oon jo sivvu. Esimerkkii (1–3): (1) Mie kävin menheenä vuona Tromssassa. (2) Pekka pyysi äitiltä rahhaa. (3) Pekka ei saanu äitiltä rahhaa. Preteritin haamustuksessa – niin ko preesensinki haamustuksessa – oon iso eroitus myönttäävän ja kielttäävän haamun välilä. Kattoma tässä näitä. Myönttäävä preteriti Myönttäävän preteritin suffiksi oon aktiivissa ylheisesti i, mutta kokkoontumaverbiissä singulaarin 3. persoonassa s, muissa aktiivin persoonissa si. Ko aktiivin preterittii alethaan tekemhään, siinä pohjaksi saattaa ottaat preesensin rangan. Preteritin i:n eđelä tapattuu ushein, ette rangan viimi vokaali vaihettuu eli lyhenee eli kokonhansa kattoo. Preteritissä oon ushein kans se äänenvaihettelu, ette yksinäis-t vaihettuu s:ksi. Näistä äänenvaihettumisista katto kohđat 3.1.4 Vokaalinvaihettelu suffiksin i:n eđelä ja 3.1.5 tV : si -vaihettelu. Passiivissa ja sen kans identtisessä pluraalin 3. persoonassa preteritin suffiksi oon sulanu yhtheen passiivin suffiksin kans. Tuloksenna oon tasan thiin, minkä sitte lisäthään passiivirankhaan. Preteritin haamustuksessa ei juuri ole erroo siinä, minkä kielivarieteetin jälkhiin kirjoitethaan. Oikkeestansa ainua ero oon pluraalin 3. persoonan haamustuksessa: Taivutusvarianttii, missä persoonasuffiksinna oon t – siis se mikä oon identtinen singulaarin 2. persoonan kans – ei passaa käyttäät Porsangin varieteetissa. Muutoinki se oon käytössä harvinainen. Passiivinhaamuinen pluraalin 3. persoona passaa kaikkhiin kielivarieteetthiin. Verbiin preteritihaamutki oon graadivaihettelussa. Usheimissa taphauksissa singulaarin 1. ja 2. persoonassa, pluraalin 1. ja 2. persoonassa ja passiivissa graadivaihettelu mennee samhaan laihiin preteritissä ko preesensissäki. Singulaarin 3. persoonassa 2-tyypin ja 3-tyypin verbiissä graadivaihettelu oon vähäsen erilainen ko preesensissä: Niissä verbiissä, joissa preesensissä oon vaihettelu II:0 tahi I:0, oonki preteritissä kaikissa varieteetiissa vaihettelu I:0, esimerkiksi hän kulk(k)e/e : mie kulje/n, mutta hän kulk/i : mie kulj/i/n. Verbit, missä rangassa oon vaihettelu tV : si, ei aktiivin preteritihaamuissa nävy mithään graadivaihettelluu, mutta kaikissa persoonissa rangan (viimi) konsonanttina oon s. Esimerkkii: (1.inf. : prees.sg1 : prees.sg3 : pret.sg1 : pret.sg3) tiet(t)ä/ä(t) : tie(đ)ä/n : tiet(t)ä/ä : ties/i/n : ties/i, lent(t)ä/ä(t) : lennä/n : lent(t)ä/ä : lens/i/n : lens/i. Kokkoontumaverbiin preteritin graadivaihettelu oon erilainen: Kokkoontumaverbiissä, joila preesensin taivutuksessa oon yđinkonsonantissa II:0-vaihettelu tahi I:0-vaihettelu, oonki preteritissä tasan I:0-vaihettelu. Niin ko (1.inf. : prees.sg1 : pret.sg1 : pret.sg3) pöl(j)ä/tä : pölk(k)ää/n : pölkä/si/n : pölkä/s, maa/ta : makkaa/n : makasi/n : maka/s. Taas muistama, ette se oon mahđolinen käyttäät 3-tyypin usheempitavuisista verbiistä tyhä vokaalirankkaa kaikissa persoonissa ja 4-tyypin muista ko kokkoontumaverbiistä kaikissa persoonissa tyhä pitemppää rankkaa (2.b). Tässä oon tabeli, josta näjemä, kunka kainun kielen preteritin tehđhään. Tabeli 27: Indikatiivin myönttäävän preteritin taivutus ¶
Singulaarin 1. persoonan haamun saama, ko vaihetemma singulaarin 2. persoonan suffiksin t singulaarin 1. persoonan suffikshiin n, ja pluraalin 2. persoonan saama, ko vaihetamma pluraalin 1. persoonan suffiksin m(m)A pluraalin 2. persoonan suffikshiin ttA. t-suffiksillinen pluraalin 3. persoona oon kokonhansa identtinen singulaarin 2. persoonan kans. Kielttäävä preteriti Kielttäävän preteritin haamustethaan samhaan laihiin liittohaamula ko kielttäävän preesensinki, mutta pääverbin kieltohaamun sijasta siinä oon partisipin perfektin haamu. Partisipin perfekti taippuu, ja singulaarin persoonissa käytämä singulaarin nominatiivihaamuu ja pluraalin persoonissa pluraalin nominatiivihaamuu. Esimerkkii aktiivin myönttäävän ja kielttäävän preteritin singulaarin ja pluraalin persoonista: ¶
Passiivin kielttäävän preteritin haamustethaan samhaan laihiin: kieltoverbi ei ja pääverbin passiivin partisipin perfektihaamu. Esimerkkii: ¶
Alapuolela muistelhaan, kunka nämät partisipin perfektin haamut rakenethaan. Partisipin perfektin haamustus Partisipin perfektin haamui tarvittemma usheissa verbin liittohaamuissa, ei tyhä kielttäävässä preteritissä. Kattoma tässä näitten haamustusta Aktiivin partisipin perfektin suffiksi oon singulaarin nominatiivissa (n)nU(t). Tästä oon tavalinen käyttäät t:töntä haamuu, ja sillä jätämä sen välilä kirjoittamatta verbiin liittohaamuin esimerkkhiin. Suffiksissa (n)nU(t) n:n pittuus oon äänelisten konsonantiitten pittuusreekeliitten jälkhiin (katto kohta 3.1.2). Vokaalirangassa suffiksinna oon (n)hee-. Partisipin perfekti taippuu saman kaavan jälkhiin ko tyypin 3.2 nomenit, ja pluraalin nominatiivi loppuu sitte (n)hee/t. Näitä singulaarin ja pluraalin haamui tarvittemma ko haamustamma verbiin aktiivissii liittohaamui. Aktiivin partisipin perfektin suffiksit lisäthään verbirankhoin näin: 1-tyypissä eli yksitavuisista verbiistä otethaan vain ranka ja lisäthään siihen suffiksin nU(t) : nhee-. Esimerkiksi (1.inf. : partis.perf.sg.nom. : partis.perf.pl.nom.) saa/đa ~ saaha : saa/nu(t) : saa/nhee/t, vie/đä ~ vii/ä : vie/ny(t) : vie/nhee/t. 2-tyypissä eli yksirankaisista verbiistä otethaan samangraadisen rangan, ko mitä käytethään myönttäävän preteritin singulaarin 3. persoonassa ja lisäthään siihen suffiksin (n)nU(t) : nhee-. Esimerkkii: (1.inf. : pret.sg3 : partis.perf.sg.nom. : partis.perf.pl.nom.) kulkke/et ~ kulke/a(t) ~ kulki/a : kulk/i : kulke/nu(t) : kulke/nhee/t, sanno/ot ~ sano/a(t) : sano/i : sano/nu(t) : sanon/nhee/t, jakka/a(t) : jako/i : jaka/nu(t) : jaka/nhee/t, suuttu/ut ~ suuttu/a(t) : suuttu/i : suuttu/nu(t) : suuttu/nhee/t, kirjo(i)tta/a(t) : kirjo(i)tt/i : kirjo(i)tta/nnu(t) : kirjo(i)tta/nhee/t. 3-tyypissä eli konsonanttirankaisissa verbiissä partisipin perfektin suffiksin lisäthään aina verbin konsonanttirankhaan. Rangan viimi konsonanttit l, r ja s assimileerathaan suffiksin n:n. Singulaarin nominatiivin suffiksit oon sitte nU(t), lU(t), rU(t) ja sU(t). Vokaalirankainen suffiksi oon kaikissa taphauksissa hee-. Esimerkkii: (1.inf. : partis.perf.sg.nom. : partis.perf.pl.nom.) men/nä : men/ny(t) : men/hee/t, tul/la : tul/lu(t) : tul/hee/t, kuul/a : kuul/u(t) : kuul/hee/t, juos/ta : juos/su(t) : juos/hee/t, kävel/ä : kävel/y(t) : kävel/hee/t, ajatel/la : ajatel/lu(t) : ajatel/hee/t, auka(i)s/ta : auka(i)s/su(t) : auka(i)s/hee/t. Pane merkkhiin ette tässä vaikuttaa sama äänelisten konsonantiitten pittuusreekeli ko muutoinki. 3-tyypphiin kuuluthaan vielä verbit näh/đä ~ näh/hä ja teh/đä ~ teh/hä, minkä aktiivin partisipin perfektin haamut oon (akt.partis.perf.sg.nom. : akt.partis.perf.pl.nom.) näh/ny(t) : näh/nhee/t ja teh/ny(t) : teh/nhee/t. 4-tyypissä eli tuplavokaalirankaississa verbiissä partisipin perfektin suffiksit lisäthään suorhaan lyhykäisheen rankhaan, mikä oon sama ko infinitiivin ranka. Esimerkkii: (1.inf. : partis.perf.sg.nom. : partis.perf.pl.nom.) tarvi/ta : tarvi/nu(t) : tarvi/nhee/t, häiri/tä : häiri/ny(t) : häiri/nhee/t, piikaroi/ta : piikaroi/nu(t) : piikaroi/nhee/t, li(j)e/tä : li(j)e/ny(t) : li(j)e/nhee/t, para/ta : para/nu(t) : para/nhee/t, pöl(j)ä/tä : pöl(j)ä/ny(t) : pöl(j)ä/nhee/t, maa/ta : maa/nu(t) : maa/nhee/t. Jos halluu käyttäät siirtymärankkoi (tyyppi 2.b), se saama tämmöissii haamui: (1.inf. : partis.perf.sg.nom. : partis.perf.pl.nom.) ajattele/a(t) : ajattele/nu(t ) : ajattele/nhee/t, aukase/a(t) : aukase/nnu(t) : aukase/nhee/t, häiritte/ä(t) : häiritte/nny(t) : häiritte/nhee/t, piikaroitte/a(t) : piikaroitte/nu(t) : piikaroitte/nhee/t, likene/ä(t) : likene/nny(t) : likene/nhee/t. Passiivin partisipin perfektin suffiksi oon kokonhansa eri eli (t)tU. Sen lisäthään verbin passiivirankhaan, niin ko muutki passiivisuffiksit. Yksitavuisissa verbiissä (tyyppi 1) ja konsonanttirankaisissa verbiissä (tyyppi 3) suffiksi oon tU, muissa tyypiissä ttU. Esimerkiksi (1.inf. : pass.prees. : pass.partis.perf.sg.nom.) saa/đa ~ saa/ha : saa/(đ)haan : saa/tu, kirjo(i)tta/a(t) : kirjo(i)te/thaan : kirjo(i)te/ttu, lähte/et ~ lähte/ä(t) ~ lähti/ä : läh(đ)e/thään : läh(đ)e/tty, men/nä : men/hään : men/ty, näh/đä ~ näh/hä : näh(đ)hään : näh/ty, auka(i)s/ta : auka(i)s/thaan : auka(i)s/tu, tarvi/ta : tarvi/thaan : tarvi/ttu, piikaroi/ta : piikaroi/thaan : piikaroi/ttu, (li(j)e/tä : li(j)e/thään : li(j)e/tty, pöl(j)ä/tä : pöl(j)ä/thään : pöl(j)ä/tty. Taas saattaa kans käyttäät semmoissii siirtymärankaissii verbihaamui ko (1.inf : pass.partis.perf.sg.nom.) ajattele/a(t) : ajattele/ttu, aukase/a(t) : aukase/ttu, häiritte/ä(t) : häiritte/tty, piikaroitte/a(t) : piikaroitte/ttu, likene/ä(t) : likene/tty. Passiivin partisipin perfektin singulaarin nominatiivin haamui tarvittemma, ko haamustamma verbiin passiivissii liittohaamui. Näjemä ette partisipin perfekti taippuu. Sillä oonki täyđelinen kaasustaivutus sekä singulaarissa ette pluraalissa. Tabeli 28: Partisipin perfektin nominatiivi ¶
Indikatiivin perfektin ja pluskvamperfektin haamustus Perfektillä meinathaan semmoissii verbiin haamui, mikkä muistelhaan, ette jotaki oon jo tehty eli tapattunnu ennen nykyaikkaa eli ennen puhheen tahi kirjoittamisen aikkaa. Perspektiivi oon kuitenki nykyaijassa, eli sitä mitä oon tapahtunnu, kattothaan lähtiin nykyaijasta. Pluskvamperfektillä taas meinathaan semmoissii haamui, mikkä muistelhaan, ette jotaki oli tehty eli tapattunnu. Pluskvamperfektii käytethään, ko refereerathaan muitten puhheita eli ko perspektiivi oon menheen aijan perspektiivi. Sitä saattais kuttuut yhđenlaiseksi muistelustempukseksi. Esimerkkii: ¶
Myönttäävä perfekti ja pluskvamperfekti Indikatiivin perfekti ja pluskvamperfekti oon liittohaamut. Se meinaa ette net haamustethaan kahđesta osasta, apuverbistä olla, mikä taippuu persoonissa, ja pääverbistä, mikä oon partisipin perfektin singulaarin eli pluraalin nominatiivissa. (Katto kohtaa 6.4.2.3 Partisipin perfektin haamustus.) Aktiivin perfektissä olla-verbin haamu oon sama ko preesensissä: olen, olet, oon, olema, oletta, oon. Pluskvamperfektissä sen haamu oon sama ko preteritissä: olin, olit, oli, olima, olitta, olthiin ~ olit. Pääverbi oon singulaarin persoonissa aktiivin partisipin perfektin singulaarin nominatiivi, pluraalin persoonissa pluraalin nominatiivi. Esimerkkii: (1.inf. : akt.ind.perf.sg1 : akt.ind.perf.pl2 : akt.ind.pluskvamperf.sg3 : akt.ind.pluskvamperf.pl3) lähte/et ~ lähte/ä(t) ~ lähti/ä : ole/n lähte/ny(t) : ole/tta lähte/nhee/t : ol/i lähte/ny(t) : ol/thiin ~ ol/i/t lähte/nhee/t, tul/la : ole/n tul/lu(t) : ole/tta tul/hee/t : ol/i tul/lu(t) : ol/thiin ~ oli/t tul/hee/t. Passiivin perfektissä käytämä apuverbistä olla sammoi haamui ko singulaarin 3. persoonassa (oon, oli) ja pääverbistä passiivin partisipin perfektii, minkä suffiksi oon (t)tU. Esimerkkii: (1.inf. : pass.ind.perf. : pass.ind.pluskvamperf.) lähte/et ~ lähte/ä(t) ~ lähti/ä : oon läh(đ)e/tty : ol/i läh(đ)e/tty, tul/la : oon tul/tu : ol/i tul/tu. Kielttäävän perfektin ja pluskvamperfektin haamustus Perfektillä ja pluskvamperfektillä oon kans kieltohaamu niin ko muilaki tempuksilla eli preesensillä ja preteritilä. Kielttäävän perfektin haamustamma niin, ette otama kieltoverbin persoonahaamun en, et, ei, emmä, että, ei, sitte apuverbin olla kieltohaamun ole ja sitte pääverbistä aktiivissa aktiivin partisipin perfektin singulaarin/pluraalin nominatiivin, passiivissa passiivin partisipin perfektin singulaarin nominatiivin. Kielttäävän pluskvamperfektin haamustamma muutoin samhaan laihiin, mutta olla-verbin kieltohaamun sijhaan otama olla-verbin partisipin perfektin haamun, singulaarissa ja passiivissa haamun ollu(t) ja pluraalissa haamun olheet. Esimerkkii: ¶
Partisipin perfekti indikatiivin liittohaamuissa Ylipuolelta näjemä ette pääverbi oon partisipin perfektin haamussa kielttäävässä preteritissä kieltoverbin kans, myönttäävässä perfektissä olla-verbin persoonahaamun preesensin kans, kielttäävässä perfektissä kieltoverbin ja olla-verbin kieltohaamun kans, myönttäävässä pluskvamperfektissä olla-verbin persoonahaamun preteritin kans, kielttäävässä pluskvamperfektissä kieltoverbin ja olla-verbin partisipin perfektin haamun kans. Singulaarisissa persoonissa partisipin perfekti oon singulaarin nominatiivissa ja pluraalisissa persoonissa pluraalin nominatiivissa. Passiivissa käytämä olla-verbistä aktiivissii partisipin perfektin singulaarihaamui, pääverbistä passiivin partisipin perfektin singulaarihaamui. Alapuolen tabelhiin oon kovottu esimerkkii kaikista indikatiivin kategoriista, missä käytethään partisipin perfektin haamui. Tabeli 29: Indikatiivin kielttäävän preteritin ja myönttäävän ja kielttäävän perfektin ja pluskvamperfektin haamustus ¶
Tabelhiin ei ole otettu myötä tyyppii 2.b eli siirtymärankaissii verbii. Niistä katto ylipuolelta kohđasta 6.4.2.3 Partisipin perfektin haamustus. Kondisunaali Kondisunaali eli ehtomodus oon modus, mikä oon hyvin tavalinen puhheessa ja kirjoituksessa. Sillä oon kaikki samat persoonat ko indikatiivillaki eli singulaarin ja pluraalin 1., 2. ja 3. persoona ja passiivi. Tempuksii sillä oon kaksi: preesens ja perfekti. Kondisunaalin suffiksi oon singulaarin 3. persoonassa ja passiivissa is, muissa persoonissa isi. Tämä kondisunaalin suffiksi oon myötä kaikissa kondisunaalin haamuissa. Esimerkkii kondisunaalin käytöstä (1–8): (1) Mie lähtisin mielelä Tromsshaan. (2) Sie saisit jo lähteet ~ lähteä(t) ~ lähtiä kothiin. (3) Ville opastuis Priitan kans, jos se olis mah(đ)olinen. (4) Jos met halluisimma ~ haluaisima, met saattaisimma matkustaa(t) vaikka kuuhun. (5) Tet pölk(k)äisittä hukkii ~ hukkia, jos tet niitä koh(đ)attelisitta. (6) Liisa ja Pekka jatkattais/jatkaisit matkaa, jos heilä olis piili. (7) Kuuhunki läh(đ)ettäis, jos olis aikamasiini. (8) Jos met emmä olis lähtenheet pyythöön, se met emmä olis saanheet kallaa. Kondisunaalin preesens Myönttäävä kondisunaalin preesens. Kondisunaalin preesensin haamustethaan näin: Aktiivin kondisunaalin preesensin haamustus: Verbin vokaaliranka + is(i) + persoonasuffiksi. Rangan graadi oon sama ko indikatiivin myönttäävän preteritin singulaarin 3. persoonassa (katto kohđasta 6.4.2.1). Tyypissä 4.4 kokkoontumaverbit graadi oon kuitenki II – jos verbin rangassa ja käytössä olleevassa varieteetissa semmoinen oon mahđolinen. Pluraalin 3. persoonasta saatama käyttäät kahta eri varianttii: Se oon joko identtinen passiivin kans tahi sitte siinä saattaa kans käyttäät persoonasuffiksii t, ja se oon identtinen singulaarin 2. persoonan kans. Rangan vokaalivaihettelut oon ylheisesti samat ko preteritin i:n eđessä, mutta eroituksena oon, ette rangan A säilyy kondisunaalin is(i)-suffiksin edessä. (Katto kohtaa 3.1.4 Vokaalinvaihettelu suffiksin i:n eđelä.) Esimerkkii aktiivin kondisunaalin preesensistä: (1.inf. : ind.pret.sg3 : kond.prees.sg3 : kond.prees.sg2/pl3) (1-tyyppi) saa/đa ~ saa/ha : sa/i : sa/is, sa/isi/t, vie/(đ)ä ~ vii/ä : ve/i : ve/is : ve/isi/t, ui/(đ)a : u/i : u/is : u/isi/t, (2-tyyppi) kulkke/et ~ kulke/a(t) ~ kulki/a : kulk/i : kulk/is : kulk/isi/t, soppi/it ~ sopi/a(t) : sop/i : sop/is : sop/isi/t, neuvo/ot ~ neuvo/a(t) : neuvo/i : neuvo/is : neuvo/isi/t, ant(t)a/a(t) : anto/i : anta/is : anta/isi/t, lent(t)ä/ä(t) : lens/i : lentä/is : lentä/isi/t, (3-tyyppi) ol/la : ol/i : ol/is : ol/isi/t, juos/ta : juoks/i : juoks/is : juoks/isi/t, ajatel/la : ajattel/i : ajattel/is : ajattel/isi/t, auka(i)s/ta : auka(i)s/i : auka(i)s/isi/t, (4-tyyppi) kyyti/tä : kyytitt/i : kyytitt/is : kyytitt/isi/t, piikaroi/ta : piikaroitt/i : piikaroitt/is : piikaroitt/isi/t, li(j)e/tä : liken/i : liken/is : liken/isi/t, pöl(j)ätä : pölkä/s : pölk(k)ä/is : pölk(k)ä/isi/t, ka(đ)o/ta : kato/s : katto/is ~ katoa/is : katto/isi/t ~ katoa/isi/t, keri/tä : kerki/s : kerkki/is ~ kerkiä/is : kerkki/isi/t ~ kerkiä/isi/t. Passiivin kondisunaalin preesensin haamustus: Passiiviranka + (t)tAis. Yksitavuishiin (1-tyyppi) ja konsonanttirankaishiin (3-tyyppi) lisäthään suffiksin variantin tAis, muihin rankhoin variantin ttAis. Esimerkkii passiivin kondisunaalin preesensistä: (1.inf. : pass.kond.prees./pl3) (1-tyyppi) saa/đa ~ saa/ha : saa/tais, vie/(đ)ä ~ vii/ä : vie/täis, ui/(đ)a : ui/tais; (2-tyyppi) kulkke/et ~ kulke/a(t) ~ kulki/a : kulje/ttais, soppi/it ~ sopi/a(t) : sovi/ttais, katto/ot ~ katto/a(t) : katto/ttais, luotta/a(t) : luote/ttais, lent(t)ä/ät : lenne/ttäis; (3-tyyppi) ol/la : ol/tais, juos/ta : juos/tais, ajatel/la : ajatel/tais, auka(i)s/ta : auka(i)s/tais; (4-tyyppi) kyyti/tä : kyyti/ttäis, piikaroi/ta : piikaroi/ttais, li(j)e/tä :li(j)e/ttäis, pöl(j)ä/tä : pöl(j)ä/ttäis, ka(đ)o/ta : ka(đ)o/ttais, keri/tä : keri/ttäis. Se oon tavalinen, ette tätä passiivin kondisunaalii käytethään kans pluraalin 3. persoonassa. Jos valithaan käyttäät siirtymärankkoi (2.b), se 3-tyypistä tullee semmoissii kondisunaalihaamui ko ajattele/ttais ja aukase/ttais, 4-tyypistä semmoissii ko kyytitte/ttäis, piikaroitte/ttais, likene/ttäis. Kielttäävä kondisunaalin preesens Kielttäävän kondisunaalin preesensin oon helppo haamustaat: Aktiivin kondisunaalin kielttäävän preesensin singulaarin 1., 2. ja 3. persoonassa ja pluraalin 1. ja 2. persoonassa otama kieltoverbin persoonahaamun en, et, ei, emmä, että ja lissäämä siihen pääverbin singulaarin 3. persoonan kondisunaalin haamun. Pluraalin 3. persoonassa saatama käyttäät kans passiivin kans identtistä kondisunaalii. Verttaa esimerkkii (1–6) kohđan 6.5 myönttäävhiin esimerkkhiin (1–6). (1) Mie en lähtis mielelä Tromsshaan.	 (2) Sie et sais vielä lähteet ~ lähteä(t) ~ lähtiä kothiin. (3) Ville ei opastuis Priitan kans, vaikka se olis mah(đ)olinen. (4) Jos met emmä halluis ~ haluais, met emmä tarvittis lähteet ~ lähteä(t) ~ lähtiä kuuhun. (5) Tet että pölk(k)äis hukkii ~ hukkia, vaikka niitä koh(đ)attelisitta.	 (6) Liisa ja Pekka ei jatkais ~ jatkattais matkaa, jos heilä ei olis piilii ~ piiliä. Passiivin kielttäävän kondisunaalin haamustethaan niin, ette otama kieltoverbin ei ja pääverbin myönttäävän kondisunaalin passiivihaamun (7, 8). (7) Kuuhunkhaan ei läh(đ)ettäis, jos ei olis aikamasiinii ~ aikamasiinia. (8) Priitankhaan kans ei opastuttais, vaikka se olis mah(đ)olinen. ¶
Seuraavasta tabelista näkkee, kunka kondisunaalin preesensin haamustethaan. Tabeli 30: Kondisunaalin preesensin haamustus, myönttäävä ja kielttäävä ¶
Kondisunaalin perfekti Myönttäävä kondisunaalin perfekti Myönttäävän kondisunaalin perfektin haamustethaan siihen laihiin, ette otethaan olla-verbin kondisunaalin persoonahaamun (olisin, olisit, olis, olisimma, olisitta, oltais) ja pääverbin partisipin perfektin haamun. (Katto kohtaa 6.4.2.3 Partisipin perfektin haamustus.) Pane merkkhiin, ette sammaa partisipin perfektin haamuu käytethään kans indikatiivin kielttäävän preteritin ja perfektin ja pluskvamperfektin haamustuksessa. Esimerkkii kondisunaalin perfektistä (1–7): (1) Mie olisin lähteny(t) mielelä Tromsshaan. (1) Sie olisit jo saanu(t) lähteet ~ lähteä(t) ~ lähtiä kothiin. (3) Ville olis opastunnu(t) Priitan kans, jos se olis ollu(t) mah(đ)olinen. (4) Jos met olisimma halunheet, met olisimma saattanheet lähteet ~ lähteä(t) ~ lähtiä vaikka kuuhun. (5) Tet olisitta pöl(j)änheet hukkii ~ hukkia, jos niitä olisitta koh(đ)atelheet. (6) Liisa ja Pekka olisit/oltais jatkanheet matkaa, jos heilä olis ollu(t) piili. (7) Kuuhunki olis lähđetty, jos olis ollu(t) aikamasiini. Pane kans merkkhiin, ette kondisunaalin preesensissä myönttäävällä pluraalin 3. persoonalla oon passiivin kans identtinen haamu. Perfektissä saattaa apuverbistä käyttäät sekä haamuu oltais ette olisit, mutta pääverbistä käytethään aktiivin partisipin perfektin pluraalin nominatiivihaamuu (6). Passiivin perfektissä apuverbinä oon aktiivinen haamu olis, mutta pääverbi oon passiivin partisipin perfektin haamussa (7). Kielttäävä kondisunaalin perfekti Aktiivin kielttäävän kondisunaalin perfektin haamustethaan näin: Kieltoverbin persoonahaamu (en, et, ei, emmä, että, ei) + olis, pluraalin 3. persoonassa mahđolinen kans oltais + sama pääverbin partisipin perfektin haamu ko myönttäävässä kondisunaalin perfektissä. Esimerkkii (1–7): (1) Mie en olis lähteny(t) mielelä aikamatkale. (2) Sie et olis vielä saanu(t) lähteet ~ lähteä(t) ~ lähtiä kothiin. (3) Ville ei olis opastunnu(t) Priitan kans, jos se ei olis ollu(t) mah(đ)olinen. (4) Jos met emmä olis halunheet, met emmä olis tarvinheet lähteet ~ lähteä(t) ~ lähtiä kuuhun. (5) Tet että olis pöl(j)änheet hukkii ~ hukkia, jos tet että olis niitä koh(đ)atelheet. (6) Liisa ja Pekka ei olis ~ oltais jatkanheet matkaa, jos heilä ei olis ollu(t) piilii ~ piiliä. Passiivin kielttäävän kondisunaalin perfektin haamustamma niin, ette otama kieltoverbin ei + apuverbin haamun olis + pääverbistä passiivin partisipin perfektin haamun. Eli näin: (7) Kuuhunkhaan ei olis lähđetty, jos ei olis ollu(t) aikamasiinii ~ aikamasiinia. Pane merkkhiin ette pluraalin 3. persoonassa oon mahđolinen, ette apuverbi oon passiivin haamussa (oltais), mutta passiivissa apuverbi oon aktiivin haamussa (olis). ¶
Imperatiivi Imperatiivii eli käskymodusta käytämä käskysyntaktiissa (katto kohtaa 2.4.6.3). Sillä oon niin ko indikatiivilla ja kondisunaalillaki oon kaksi lukkuu – singulaari ja pluraali – ja kolme persoonaa – ensimäinen, toinen ja kolmas. Lisäksi passiivin imperatiivin haamu oon mahđolinen mutta aivan harvinainen käytössä. Persoonista produktiivissiimat oon singulaarin ja pluraalin 2. persoona: Oonhan tavalisesti niin, ette niitä ihmissii käskethään eli komenethaan, jokka koskaki oon paikala. Kans omale joukole saattaa ehđottaat jonkulaista aktiviteettii. Sitte saattaa kans esittäät jonkulaisen toivomuksen, ette joku kolmas persoona eli jokku kolmanet persoonat, jokka ei ole paikala, tehtäis jotaki, ja silloin käyttäät 3. persoonan imperatiivihaamui. Singulaarin 1. persoonalle ei erikoissii imperatiivihaamui kainun kielestä löyđy. Imperatiivilla saattais teoriissa olla preesensin lisäksi kans perfektihaamu. Tämä ei ole melkhein ollenkhaan käytössä, niin ette niitä emmä tässä ollenkhaan ota esile. Imperatiivin pluraalin 1. persoonan haamustus Imperatiivin pluraalin 1. persoona oon identtinen indikatiivin preesensin pluraalin 1. persoonan haamun kans. Ainua eroitus oon, ette ko indikatiivin haamun kans usheimitten käytethään persoonapronomenii, se imperatiivissa sitä ei ole. Verttaa syntaktiita (4–8) syntakthiin (1–4): ¶
Imperatiivin singulaarin 2. persoonan haamustus Singulaarin ja pluraalin 2. persoonan imperatiivihaamut oon aivan tavaliset puhheessa ja kirjoituksessaki. Myönttäävän singulaarin toisen persoonan imperatiivin haamu oon identtinen verbin preesensin kieltohaamun kans (katto kohđan 6.4.1.2 Kielttäävä preesens). Verttaa syntaktiita (5–8) syntakthiin (1–4): ¶
Imperatiivin singulaarin ja pluraalin 3. persoonan haamustus Imperatiivin singulaarin ja pluraalin 3. persoonan suffiksit oon khOOn (singulaarissa) ja khOOt (pluraalissa). Nämät suffiksit lisäthään verbiin rankhoin samala tavala ko pluraalin toisenki persoonan suffiksit. Erona muihin persoonhiin oon se, ette 3. persoonassa ylheensä syntakthiin myötä lisäthään kans tekkiijän eli subjektin eli sen, kenen toivothaan eli haluthaan, ette jotaki tekkee. Esimerkiissä (1–5) imperatiivin sg3 / imperatiivin pl3). (1) Viekhöön Pekka / Viekhööt pojat preivin posthiin. (2) Auttakhoon faari / Auttakhoot kläpit muorii ~ muoria. (3) Hih(đ)akhoon Liisa / Hih(đ)akhoot krannit tänne pääs(s)iäisinä. (4) Menkhöön äiji / Menkhööt tyttäret kothiin. (5) Olkhoon Jumala armolinen. / Olkhoot herrat armoliset köyhile. Kolmanen persoonan kielttäävän imperatiivin haamustethaan kainun kielessä ylheensä siihen laihiin kierttäin, ette olla-verbin kolmanen persoonan myönttäävän imperatiivin haamhuin olkhoon/olkhoot lisäthään 3. infinitiivin abessiivin, jonka suffiksi oon mA/ttA (6–10). (3.infinitiivin haamustuksesta katto kohđasta 6.8.1.3 Kolmas inftiivi.) (6) Olkhoon Pekka / Olkhoot pojat viemättä preivii ~ preiviä posthiin. (7) Olkhoon faari / Olkhoot kläpit auttamatta muorii ~ muoria. (8) Olkhoon Liisa / Olkhoot krannit hihtaamatta tänne pääs(s)iäisinä. (9) Olkhoon äiji / Olkhoot tyttäret menemättä kothiin. (10) Olkhoon Jumala olematta armolinen. / Olkhoot herrat olematta armoliset köyhile. Se oon imperatiivin pluraalin 3. persoonan haamuin sijasta mahđolinen käyttäät imperatiivin singulaarin 3. persoonan haamui. Silloin kirjoitethaan (11–13): (11) Menkhöön tyttäret kothiin. (12) Olkhoon herrat armoliset köyhile. (13) Olkhoon kläpit auttamatta muorii ~ muoria. Passiivin imperatiivin haamustus Passiivin imperatiivi ei ole tavalisessa puhheessa tahi tekstissä kohta ollenkhaan käytössä. Jos sitä haluthaan käyttäät – lakitekstissä eli muussa viralisessa tekstissä – se sitä saattaa käyttäät esimerkiksi näin (1–4): (1) Ostettakhoon ensistä mettän ja sitte vasta kaa(đ)ettakhoon sen. (2) Annettakhoon keisarille mitä keisarille kuuluu. (3) Tuomittakhoon rikolisen vii(đ)eksi vuo(đ)eksi fankilhaan. (4) Ajateltakhoon minusta mitä vain, mie en siitä perusta. Passiivin imperatiivin haamustethaan siihen laihiin, ette passiivirankhaan (katto kohđasta 6.2.5 Kaksirankaisuus ja passiiviranka) lisäthään passiivin imperatiivin suffiksin. Suffiksi oon yksitavuisissa rangoissa (1-tyyppi) ja konsonanttirankaisissa (3-tyyppi) tAkhOOn, muissa ttAkhOOn. Siis näin: 1-tyyppi: (1.inf. : pass.ind.prees. : pass.imp.) saa/đa ~ saa/ha : saa/(đ)haan : saa/takhoon, vie/(đ)ä : vie/(đ)hään : vie/täkhöön, ui/(đ)a : ui/(đ)haan : ui/takhoon; 2-tyyppi: (1.inf. : pass.ind.prees. : pass.imp.) kulkke/et ~ kulke(a(t) ~ kulki/a : kulje/thaan : kulje/ttakhoon, lukke/et ~ luke/a(t) ~ luki/a : lu(j)e/thaan : lu(j)e/ttakhoon, soppi/it ~ sopia(t) : sovi/thaan : sovi/ttakhoon, tohti/it ~ tohti/a(t) : toh(đ)i/thaan : toh(đ)i/ttakhoon, aikko/ot ~ aiko/a(t) : ai(j)o/thaan : ai(j)o/ttakhoon, katto/ot ~ katto/a(t) : katto/thaan : katto/ttakhoon, näkky/yt ~ näky/ä(t) : nä(v)y/thään : nä(v)y/ttäkhöön, luotta/a(t) : luote/thaan : luote/ttakhoon, ant(t)a/a(t) : anne/thaan : anne/ttakhoon, varasta/at : varaste/thaan : varaste/ttakhoon, lent(t)ä/ä(t) : lenne/thään : lenne/ttäkhöön, näytästä/ät : näytäste/thään : näytäste/ttäkhöön; 3-tyyppi: (1.inf. : pass.ind.prees. : pass.imp.) ol/la : ol/haan : ol/takhoon, juos/ta : juos/thaan : juos/takhoon, näh/đä ~ näh/hä : näh/(đ)hään : näh/täkhöön, kävel/ä : kävel/hään : kävel/täkhöön, ajatel/la : ajatel/haan : ajatel/takhoon, auka(i)s/ta : auka(i)s/thaan : auka(i)s/takhoon, täris/tä : täris/thään : täris/täkhöön; 4-tyyppi: (1.inf. : pass.ind.prees. : pass.imp.) kyyti/tä : kyyti/thään : kyyti/ttäkhöön, tarvi/ta : tarvi/thaan : tarvi/ttakhoon, li(j)e/tä : li(j)e/thään : li(j)e/ttäkhöön, vanhe/ta : vanhe/thaan : vanhe/ttakhoon, jatka/ta : jatka/thaan : jatka/ttakhoon, pöl(j)ä/tä : pöl(j)ä/thään : pöl(j)ä/ttäkhöön, keri/tä : keri/thään : keri/ttäkhöön, ka(đ)o/ta : ka(đ)o/thaan : ka(đ)o/ttakhoon. Jos käytämä siirtymähaamui (tyypi 2.b), se saama tämmöissii haamui: (1.inf. : pass.imp.) ajattele/a(t) : ajattele/ttakhoon, aukase/a(t) : aukase/ttakhoon, kyytitte/ä(t) : kyytitte/ttäkhöön, piikaroitte/a(t) : piikaroitte/ttakhoon, likene/ä(t) : likene/ttäkhöön. Passiivin kielttäävän imperatiivin haamustaminen oon vielä perifeerisempi. Mutta sen saattaa, jos halluu, haamustaat niin, ette otethaan olla-verbin passiivin imperatiivin oltakhoon ja lisäthään siihen saman 3. infinitiivin abessiivin haamun ko aktiivin 3. persoonan kielttäävässä imperatiivissaki (5; katto esimerkkii 6–10 kohđassa 6.6.4). (5) Oltakhoon kaatamatta mettää ennen ko se oon ostettu. ¶
Panema tähän vielä tabelin, josta näkkee, minkälaiset eri persooniitten imperatiivihaamut oon. Tabelissa vailuu vasituinen pluraalin 3. persoona, minkä saa ko vaihettaa suffiksin khOOn suffikshiin khOOt, ja pluraalin 1. persoona, mikä oon identtinen aktiivin indikatiivin preesensin pluraalin 1. persoonan kans. Tabeli 32: Imperatiivin haamut ¶
Kokkoovasti pluraalin 3. persoonan ja passiivin haamustuksen välistä Olema nähnheet, ette välilä pluraalin 3. persoona ja passiivi oon identtiset, välilä taas ei. Laitama tähän tabelin, josta saattaa kattoot, koska saatama käyttäät passiivin kans identtistä pluraalin 3. persoonaa, koska ei. Esimerkkiverbinä oon 2-tyypin verbi ant(t)a/a(t). Tabelissa oon passiivin suffiksin sisälttäävät haamut merkitty kursiivilla. Tabeli 33: Pluraalin 3. persoonan ja passiivin haamustuksen välistä ¶
Infinittiset verbihaamut Infinittiset verbihaamut ei saata yksin olla syntaktin verbaalinna, mutta kylläki verbiin liittohamuissa verbaalin osana kieltoverbin eli/ja apuverbin seurassa. Näin (1–3): (1) Mie olen juonu(t) paljon vettä. (2) Pojat oon syönheet poronlihhaa. (3) Mulla ei ole tullu(t) käytyksi Helsingissä. Infinittissii verbihaamui oon kahta lajjii: infinitiiviitä ja partisippiita. Infinitiiviilä ja partisippiila oon yksi prinsipielli ero: Infinitiivit oon syntaktissa ylheensä NP:n funksuunissa (4), partisipit taas AP:n funksuunissa (5). Verttaa syntaktiita (4, 5) syntakthiin (6, 7). ¶
Ensimäisessä syntaktissa (4) oon 1. infinitiivin haamu syöđä ~ syyä, minkä sijasta syntaktin objektinna saattaa olla substantiivi ruok(k)aa (6). Toisessa syntaktissa (5) oon adjektiividefineerauksen funksuunissa aktiivin partisipin perfektin singulaarin nominatiivihaamu kuolu(t) verbistä kuola, ja sen saattaa korvata vaikka adjektiivila vanhaa (7). Toinen iso ero oon, ette partisipit taivuthaan kaikissa kaasuksissa sekä singulaarissa ette pluraalissa. Infinitiiviiläki kaasustaivutusta löyttyy, mutta vähemän. Infinitiivit Infinitiiviitä oon kolmee lajjii. Käskemä niitä ensimäiseksi, toiseksi ja kolmaneksi infinitiiviksi. Infinitiivit haamustethaan syntaktissa jäseniittensä kans verbifraassii, mitä saatama käskeet infinitiivifraasiksi (1–3) (1) Oon paha [(ette) kuola nuorena]. (2) Nukkuissa ihmisen oon hyvä olla. (2) Miina lähti [hihtaamhaan tunturhiin]. Ensimäinen infinitiivi Ensimäinen infinitiivi seissoo syntaktissa tavalisesti objektin eli subjektin funksuunissa. Net haamustethaan silloin oman VP:n, infinitiivifraasin. Objektin funksuunissa infinitiivifraasit oon tavaliset esimerkiksi referatiivisissa (1) ja modaalisissa syntaktiissa, silloin ko syntaktissa oon vasittu modaalinen verbi (2) (katto grammatikin kohđat 4.3 ja 4.4.1). Subjektinna infinitiivifraasi oon modaalisessa syntaktissa silloin, ko verbinä oon verbiliitto (3) (katto kohđan 4.4.2). (1) Hukka ajatteli [lähte/e(t) ~ lähteä(t) ~ lähtiä jäneksenpyythöön]. (2) Hukka häytyi [saađa ~ saaha ruok(k)aa]. (3) Tunturissa oon soma hih(đ)ata. Referatiivisessa konstruksuunissa 1. infinitiivin etheen saattaa panna subjunksuunin ette (4). Mutta ette + 1. infinitiivi -konstruksuuni saattaa olla kans substantiivin defineerauksen funksuunissa (5). (4) Mie sanoin pojile [ette lähtiä minun myötä kotia]. (5) Hänelä ei ole tarmoa [ette heittää polttamasta]. Ensimäiselä infinitiivillä oon tyhä yksi haamu, joka oon sama ko verbin hakemahaamu, mikä seissoo sanalistassa. Suffiksit lisäthään verbin lyhykäisheen rankhaan, jos verbilä semmoinen oon. Ensimäisen infinitiivin suffiksin haamussa oon vähäsen eroitusta eri kirjakainun varieteetiitten välissä. Suffiksit oon tämmöiset: 1-tyyppi: đA eli hA ~ A. Porsangin varieteetissa oon tasan đA, esimerkiksi saa/đa, jää/đä, ui/đa, myy/đä, tuo/đa, vie/đä, syö/đä, juo/đa. Muissa varieteetiissa suffiksit hA ~ A vaihetellaan sen jälkhiin, minkälaiset vokaalit rangasta löyđythään. Ko rangassa oon kaksi samanlaista vokaalii eli pitkä vokaali, se suffiksi oon hA, niin ko verbiissä saa/ha ja jää/hä. Ko siinä oon diftongi, se suffiksinna oon A, niin ko (1.inf. : akt.ind.prees.sg1) käy/ä : käy/n, ui/a : ui/n Diftongit ou, öy ja ie kuitenki oijethaan 1. infinitiivin suffiksin eđessä. Eli saama juu/a : juo/n, tuu/a : tuo/n, syy/ä : syö/n, vii/ä : vie/n. Reekelii vasthaan oon verbi myy/ä : myy/n. 2-tyyppi: Vt ~ A(t). Porsangin varieteetissa – ja kans Raisin varieteetissa, ko käytethään vokaalinsuoristummaa – suffiksinna oon Vt, missä V oon sama vokaali ko rangan viimi vokaali. Esimerkkii: (1.inf. : akt.partis.prees.sg.nom.) jakka/at : jaka/nu(t), lähte/et : lähte/ny(t), soppi/i(t) : sopi/nu(t), siirtty/yt : siirty/ny(t). Raisin varieteetissa oon kuitenki tavalisempi, ette 1. infinitiivin suffiksin loppu-t jääpi pois. Muissa varieteetiissa 2-tyypin 1. infinitiivin suffiksinna oon A eli At. Loppu-t oon melkhein tavalinen vestan puolen varieteetiissa, Varengissa suffiksi oon aina pelkkä A. Varengin varieteetissa muistama kans, ette häyđymä seurata reekelii eA > iA. Eli saama haamui niin ko jakka/a(t), lähte/ä(t) ~ lähti/ä, sopi/a(t). Jos tahtoo käyttäät siirtymärankaista verbityyppii 2.b, se saama kans semmoissii 1. infinitiivin haamui ko muistele/a(t), ajattele/a(t), aukase/a(t), tärise/ä(t), havaitte/a(t), piikaroitte/a(t), likene/ä(t). 3-tyyppi: Suffiksit oon kohta samat kaikissa varieteetiissa. Poikkeema oon verbit näh/đä ~ näh/hä ja teh/đä ~ teh/hä, missä muissa ko Porsangin varieteetissa oon suffiksinna hA. Muissa verbiissä suffiksi oon kaikissa varieteetiissa tA, jos rangan loppukonsonantti oon s, muutoin suffiksin esikonsonantti oon assimileeraantunnu rangan loppukonsonantin kans, eli se oon sama ko rangan loppukonsonantti. Esimerkkii: pes/tä, juos/ta, auka(i)s/ta, tul/la, men/nä, pur/ra. Ko rangan konsonantti oon l, se seuraa sammaa äänelisten konsonantiitten pittuusreekelii ko muutoinki (katto kohđasta 3.1.2). Esimerkiksi kuul/a ja muistel/a pro ajatel/la. 4-tyyppi: Suffiksi oon tA, eikä siinä ole vaihettelluu kainun eri varieteetiitten välissä. Eli esimerkiksi tarvi/ta, vali/ta, piikaroi/ta, li(j)e/tä, para/ta, maa/ta, jatka/ta, keri/tä, pöl(j)ä/tä, ka(đ)o/ta. Toinen infinitiivi Yhđenlaisina infinitiivihaamuina saattaa pittäät kans semmoissii verbipohjaissii sannoi ko juostessa, nukkuissa, uiten, käyten, juosten. Kuttama näitä haamui toiseksi infinitiiviksi. Näissä näyttäis olleevan myötä kaasussuffiksi, joko inessiivin suffiksi eli niin käsketyn instruktiivin suffiksi, mikä oon n niin ko genitiivinki suffiksi. Tämmöiset haamut oon syntaktissa vaphaan adverbiaalin funksuunissa ja net toimithaan ushein justhiin ko adverbi (1–3): (1) Mie näjin, ette Pekka tuli tietä pitkin juosten. (2) Mie en näje minun miestä ennää ko nukkuissa. (3) Mie hajen sen nyt heti muistaissa. Infinitiivii tämmöiset sanat muistutethaan siinä, ette net saatethaan haamustaat oman fraasin, missä niilä oon genitiivinhaamuinen subjekti (4, 5) eli joku muu komplementti (6, 7). (4) Ei semmoista saata puhhuut ~ puhu/at [ihmisten kuulten]. (5) [Vanhemi(i)tten elläissä] mie en koskhaan käyny sielä. (6) [Leip(p)ää syötessä] Mikko maiskutteli suuta. (7) [Vaarassa kulk(k)eissa] hän ampui jäniksen. (8) [Kiristen ja käristen] rakheet sulathiin [puttoissa heiđän arinavalkkeesseen]. Tyyppi ei kuitenkhaan ole oikhein produktiivinen eli semmoissii ei käytetä kaikista verbiistä. Suurin osa oonki paras klassifiseerata adverbiksi, mikkä passathaan leksikonhiin. Fraasimaiset saattaa purkkaat omaksi syntaktiksi, eikä niitä sillä tarvitte tekstissä käyttäät. Verttaa syntaktiita (9–11) syntakthiin (12, 14): ¶
Tabeli 34: 1. ja 3. infinitiivin haamut ¶
Partisipit Partisipit oon toinen infinittinen verbihaamulaji. Niitä oon kahta valtatyyppii eli partisipin preesens ja partisipin perfekti. Näilä kummalaki oon sekä aktiivinen haamu ette passiivinen haamu. Sitte oon vielä niin käsketty agenttipartisippi, millä oon tyhä aktiivinen haamu. Kattoma tässä ensistä sitä, minkälaisissa funksuuniissa partisipin preesenssii ja perfektii käytethään ja sitte kunka net haamustethaan. Viimiseksi kattoma agenttipartisipin käyttöö ja haamustusta. Partisipin preesensin ja perfektin käyttö Partisipit oon ushein syntaktissa samassa funksuunissa ko adjektiivit, ja sillä net saatethaan olla substantiivifraasissa adjektiividefineerauksena (1–3). Net taivuthaan kaikissa kaasuksissa ja molemissa luvuissa eli net taivuthaan samhaan laihiin ko mikä tahansa nomeni. Lisäksi partisipin perfektin haamut essiinythään verbiin liittohaamuista kielttäävässä preteritissä (4, 5), perfektissä (7) ja plukvamperfektissä (6, 8). (1) Astiita ei ole hyvä pestä [juokse(e)vassa ve(đ)essä]. (2) Rannasta löytyi [hukkunu(t) mies]. (3) Mettästä löyđethiin [tapetun karhuun]. (4) Mie [en kirjoittannu(t)] preivii ~ preiviä kuninkhaale. (5) Met [emmä pöl(j)änheet] hukkaa. (6) Hän [oli häviny(t)] aaphaan. (7) Met [olisimma lähättänheet] kuninkhaale preivin. (8) Karhuun [oli tapettu] jo kevväilä. Sekä partisipin preesens ette partisipin perfekti essiinythään kans infinittisissä verbifraasiissa (9–15). Silloin net oon korvaamassa referatiivisen verbin alasyntaktii (näistä katto 4.3 Referatiiviset syntaktit). Verttaa syntaktiita (9–15) syntakthiin (16–22). ¶
Agenttipartisipin käyttö ja haamustus Agenttipartisipila meinaama verbihaamui, mikkä käytethään niin käsketyssä agenttikonstruksuunissa. Nämät essiinythään substantiivin etudefineerauksena (1, 2, 3) ja adjektiivin sijasta predikasuunisyntaktiissa (4). Näissä agenttikonstruksuunin subjekti oon agenttipartisipin eđessä ja tasan genitiivissä. Itte agenttipartisippi taippuu samhaan laihiin ko adjektiivi taipuis, jos se olis samassa funksuunissa. (1) Tämä oon [äitin paistama leipä]. (2) [Kenen tappama karhuu] tämä oon? (3) Mie nyljin [faarin tappaman karhuun]. (4) Kyllä se paita oon [minun neuloma]. Agenttikonstruksuuni oon käytössä harvinainen. Se oon tavalisempi käyttäät syntaktiita, missä agenttikonstruksuunin subjekti oon koko syntaktin subjekti ja verbi koko syntaktin verbaali (5–7): (5) Äiti paistoi tämän leivän. (6) Kuka tappoi tämän karhuun? (7) Kyllä mie olen neulonu tuon paiđan. Muutamisti agenttikonstruksuuni oon korvaamasta alisyntaktii (8): (8) Mie nyljin sen karhuun, minkä faari tappoi. Jos kuitenki halluu käyttäät agenttikonstruksuuniita, se sen oon helppo haamustaat: Haamu oon sama ko 3. infinitiivin haamu ilman kaasussuffiksitta. Mutta siihen häyttyy tietenki lisätä net kaasussuffiksit, mitä syntaktin verbaali vaattii. Pronomenit ja muut prosanat Pronomenit oon sannoi, jokka käytethään jonku toisen nomenin sijasta. Sen sannoo jo itte sanaki: Se tullee latinan sanoista pro nomen eli meinaa . Net refereerathaan johonki toisheen sanhaan eli assiisseen, mikä jollaki laila essiinttyy muuvala kontekstissa. Sitä jäsentä, mihin pronomeni kontekstissa refereeraa, kuttuma korrelaatiksi. Pronomenit oon syntaktissa ylheensä substantiivin sijasta eli NP:nä, mutta kyllä niitten funksuuni saattaa kans muistuttaat adjektiivin funksuuniita. Verttaa seuraaviita syntaktiita (1–3): (1) Matti juksas pirruu. (2) Se juksas pirruu. (3) Tämä mies juksas pirruu. Syntaktissa (2) pronomeni se oon substantiivin funksuunissa, syntaktissa (3) pronomeni tämä taas oon adjektiivin funksuunissa. Vasituitten pronomeniitten lisäksi oon vielä muitaki prosannoi, näjet proadjektiiviita, mikkä tasan refereerathaan adjektiivhiin eli oon adjektiivin funksuunissa eli AP:nä (4), ja proadverbiita, mikkä refereerathaan adverbhiin eli oon adverbin funksuunissa eli AdvP:nä (5). (4) Tuomoista miestä oon helppo rakastaat. (5) Miksi sie vihhaat minnuu? Ushein oon niin, ette samasta juuresta oon olemassa sekä pronomeni, proadjektiivi ette proadverbi. Esimerkiksi näin oon, ko oon kysymys niin käsketyistä demonstratiivisista prosanoista. Niin ko ¶
Proadverbi saattaa olla saman näköinen ko pronomenin kaasushaamu. Esimerkiksi syntaktiista (6) Tuola tyttärellä oon kissa sylissä. (7) Kissa istuu tuola. syntaktissa (6) tuola oon pronomeni, syntaktissa (7) se oon adverbin funksuunissa ja siis proadverbi. Proadverbit saatethaan jakkaa joukkhoin niitten merkityksen jälkhiin. Joukkoi oon paikan proadverbit (7, 8), aijan proadverbit (9), tavan proadverbit (10) ja syyn proadverbit (11, 12). Vielä oon kans graadiproadverbiita, minkä pohjala oon pronomeni (13). (8) Tule tänne! (9) Het pyyđethään kallaa tuoloin tällöin. (10) Kunka sie sen kalan laitat? (11) Miksi sie nuoin sanoit? (12) En mie sitä sillä sanonu, ette mie olisin halunu sinun suututtaat. (13) Se oon siksi tyyris, ettei minula ole varraa sitä ostaat. Proadverbiista puhuma vielä lissää adverbiitten alla (katto esimerkiksi kohtaa 9.2.1 Paikan proadverbit). Kattoma tässä eri pronomeniklassii ja niitten haamui. Samala kattoma, löyttyykö samale pronomenijuurele rakenttuuvii muita prosannoi. Persoonapronomenit Persoonapronomenit oon semmoiset pronomenit, jokka refereerathaan johonki ihmisheen eli persoonhaan. Niilä oon niin ko muilaki nomeniila kaksi lukkuu, singulaari ja pluraali. Lisäksi niilä oon, samhaan laihiin ko verbiin finittihaamuila, kolme eri persoonaa, ensimäinen, toinen ja kolmas. Ensimäinen persoona refereeraa itte puhhuujhaan eli puhhuujhiin eli kirjoittaajhaan eli kirjoittaajhiin (1), toinen persoona siihen eli niihin, joile puhuthaan eli kirjoitethaan (2) ja kolmas persoona johonki eli joihinki, joka eli jokka ei suorhaan ole kommunikasuunikontekstissa myötä (3). (1) Mie kirjoitan grammatikkii. (2) Tet lujetta grammatikkii. (3) Het opithaan kainun kieltä. Kainun kielen persoonapronomenit oon: (singulaarin 1., 2., 3. persoona:) mie, sie, hän/se, (pluraalin 1., 2., 3. persoona:) met, tet, het/net. Näjemä, ette 3. persoonissa oon kaksi varianttii, singulaarissa hän ja se, pluraalissa het ja net. Kumppaa varianttii koskaki käytethään, se oon kohta jokhaiselle mahđolinen päättäät itte. Yksi reekeli kuitenki oon varma: Ko oon kysymys referaatista, eli sitteerathaan jonku sannoi eli ajatuksii, se sitaatissa käytämä varianttiita hän ja het. Muutoin sitte muistelessa saattaa käyttäät kumppaa tahansa. Esimerkiksi (4): (4) Pekka sanoi, ette nyt hän kyllä lähtee. Ja niin se/hän sitte lähti. Persoonapronomenit taivuthaan kohta samhaan laihiin kaasuksissa ko muutki nomenit: Taivutussuffiksit oon samat. Yksi isompi ero oon: Persoonapronomeniila oon pluraalissa omituiset akkusatiivihaamut me(iđ)ät, te(iđ)ät, he(iđ)ät, mitä käytethään tyhä ko net seisothaan objektinna syntaktissa (5). (5) Pekka kohđatteli meiđät tielä. Abessiivihaamuki oon persoonapronomeniista mahđolinen laittaat, mutta se ei ole tavalinen. Seuraavasta tabelista näjemä, kunka eri persoonapronomenit taivuthaan. Tabeli 36: Persoonapronomeniitten taivutus ¶
Demonstratiivipronomenit ja muut vastaavat prosanat Demonstratiivipronomenit oon pronomenniita, mikkä niin ko  jotaki, eli niilä refereerathaan johonki assiisseen eli ihmisheen, mikä löyttyy kontekstista eli sen ulkopuolelta. Demonstratiivipronomeniila oon kaksi lukkuu, singulaari ja pluraali, ja net taivuthaan kans kaasuksissa niin ko persoonapronomenitki. Abessiivihaamuu niilä ei kuitenkhaan ole. Demonstratiivipronomeniila ei ole mithään eri persooniita, mutta niitä oon muutoin kolmee lajjii: tämä ja nämät eli semmoiset, mikkä refereerathaan johonki, joka oon likelä puhhuujaa, joko aivan konkreettisesti (1, 3) eli sitte ajatuksissa eli sitte löyttyy tekstistä eli puhheesta likikontekstista (2); tuo ja nuot eli semmoiset, mikkä ei kyllä ole juuri niin likelä, mutta jokka kuitenki oon semmoisessa kontekstissa, ette net oon puhhuujan eli kirjoittaajan näkkyyvissä (1, 3), kuitenki ajatuksissa; se ja net, mikkä käytethään ylheensä silloin, ko assiista eli ihmisestä jo oon puhuttu eli assii eli ihminen oon jo tuttu (1, 2, 3). (1) Tämäi tässä oon meiđän huonet, mutta tuoii tuola rannassa oon minun sisaren. Seii oon uuđempi ko meiđän huonet. (2) [Kainun kieli sai oman kielen statuksen vuona 2005.]i [Tämäi oon parantannu kielen tillaa.]ii Kaikki ei kuitenkhaan ole siitäii sammaa mieltä. (3) Älä osta minule [näitä housui]i äläkä nuoitakhaanii. Mie en halluu niitäkhäänii. Seuraavasta tabelista näjemä, kunka demonstratiivipronomenit taivuthaan. Tabeli 37: Demonstratiivipronomeniitten taivutus ¶
Näjemä, ette demonstratiivipronomenit se ja net oon juuri identtiset persoonapronomeniitten se ja net kans. Demonstratiivisista pronomenijuurista laitethaan proadjektiiviita ja -adverbiita. Tähän laihiin: Tabeli 38: Demonstratiivissii proadverbiita ja -adjektiiviita ¶
Kysymäpronomenit ja vastaavat muut prosanat Niin ko kohđassa 2.4.6.2 Kysymäsyntaktit muistelhaan, se kainun kielessä kysymäsyntaktin saatethaan laittaat joko kO-enkliitin avula eli sitte kysymäsanala. Kumppaa strategiita käytethään, oon sen jälkhiin, ette minkälaista vastausta ođotethaan. Kysymäsanat oon ushein kysymäpronomenniita, vaikka kysymäadverbiita ja -adjektiiviitaki tietenki oon olemassa. Ushein kans kysymäpronomeniitten ja kysymäadverbiitten haamut oon identtiset. Esimerkkii: (1) Miksi sie minnuu luulet? (2) Miksi sie et tullukhaan, vaikka lupasit? Esimerkissä (1) oon kysymäpronomenin mikä translatiivihaamu, esimerkissä (2) oon kysymäadverbi miksi. Kainun kielen kysymäpronomenit oon kuka ja mikä. Näistä kuka refereeraa ihmisheen, mikä muihin assiissiin. Niilä oon niin ko muilaki nomeniila kaasustaivutus. Lukuki niilä oon, mutta pluraalin haamut oon usheimitten identtiset singulaarin haamuin kans. Kattoma seuraavassa tabelissa kysymäpronomenniita kuka ja mikä ja niitten haamui. Tabeli 39: Kysymäpronomeniitten kuka ja mikä taivutus ¶
Näjemä, ette pluraalin haamut oon identtiset singulaarin haamuin kans kohta kaikissa kaasuksissa. Tyhä nominatiivissa oon molemilla kysymäpronomeniila pluraalissa oma haamu: kukka ~ kutka ~ kekkä ~ ketkä pro kuka ja mikkä ~ mitkä pro mikä. kuka-pronomenila oon oma pluraalihaamu kans partitiivissa: keitä pro ketä. Mutta sitä saattaa käyttäät singulaarihaamuu ketä pluraalihaamun keitä sijasta. Kainun kielessä jokhaisella kysymäpronomenihaamula oon vastaava kielttäävä kvanttoripronomeni eli kieltopronomeni, jolla vastathaan, jos vastaus kysymyksheen oon kielttäävä (3–8). (3) Kuka assuu Alattiossa?	Ei kukhaan. (4) Missä paikassa aikamasiini oon?	Ei mishään. (5) Ketä sie rakastat? 	En kethään. (6) Mitä sie pölkkäät??	En mithään. (7) Kenheen sie luotat.	En kenheenkhään (8) Miksi sie aijot raavhaana? 	En miksikhään. Näitten kvanttoripronomeniitten haamut kattoma kaikki läpi, ko käsittelemä kieltopronomenniita tarkemin kohđassa 7.6.3. Kainun kielessä oon vielä duaalinen kysymäpronomeni kumpi, jota käytethään ko alternatiiviita oon tyhä kaksi. Silläki oon täysi taivutusparadigma ja se taippuu samhaan laihiin ko adjektiiviitten komparatiivihaamut: (sg.nom. : sg.gen. : sg.part. : sg.ill. : sg.ess.) kumpi : kumma/n : kump(p)a/a : kump/haan : kumpa/na, (pl.nom. : pl.gen. : pl.part. : pl.ill. : pl.ess.) kumma/t : kumpp/ii/n ~ kumm/i/tten : kumpp/i/i ~ kump/i/a : kump/hiin : kump/i/na. Sillä kysythään, ko pitäis valita toinen kahđesta (9–11). (9) Kumpi halluu lähteet myötä, sie vain Maija? (10) Kumman sie valittet, Mikon vain Pekan? (11) Kummat kengät oon mukavammat, punaiset vain siniset? Sitä oon olemassa kans kysymäadjektiiviita ja kysymäadverbiita. Tällä laila: Tabeli 40: Kysymäadverbiita ja -adjektiiviita ¶
Esimerkkii kysymäadjektiiviista (12) ja kysymäadverbiista (13–15): (12) Minkälainen keli sielä oon ulkona? (13) Minne(t) sie aijot siirttyyt? (14) Koska faari kuoli? (15) Kunka vanhaa muori oon? Relatiivipronomenit Relatiivipronomeni oon semmoinen pronomeni, jolla aloitethaan relatiivisyntaktin. Relatiivisyntakti oon tasan alasyntakti ja se seissoo defineerauksena jolleki sen ylisyntaktin osale eli fraasile. Se ei siis ole mikhään ittenäinen fraasi, mutta toisen fraasin osa. Se ylisyntaktin osa, mitä relatiivisyntakti defineeraa, oon relatiivisyntaktin korrelaatti. Esimerkkii korrelaatista (1, 2; korrelaatin oon kursiveerattu). (1) Oletko sie kuulu [siitä Vesisaaren papista, joka oon kirjoittannu nämät artikkelit]? (2) Mie tieđän [kaikki, mitä mie tarvittenki tiettäät]. Relatiivipronomeni seissoo relatiivisyntaktissa samassa haamussa, ko se substatiivi seisois, mitä se oon korvaamassa. Verttaa syntaktiita (3, 4) syntakthiin (5, 6). ¶
Relatiivipronomenniita oon kainun kielessä kolme: joka, kuka ja mikä. Näistä kuka ja mikä taivuthaan samhaan laihiin ko ylipuolela kohđassa 7.3. käsitellyt kysymäpronomenit kuka ja mikä. Relatiivipronomenila joka oon täyđelinen paradigma: Sillä oon pluraalissaki täysi taivutusparadigma eli kaikki omat pluraalihaamut. Tabeli 41: Relatiivipronomeniitten haamut ¶
Relatiivipronomennii kuka käytethään tyhä ihmisistä. Se ei ole oikhein tavalinen käytössä, ja sen sijasta saattaa tasan käyttäät pronomennii joka. Muutoin ei kainun kielessä ole selvää reekelii siihen, ette kumppaa pronomenii, joka eli mikä, koskaki pitäis käyttäät. Seuraavat prinsipit kuitenki saattaa relatiivipronomeniitten käytöle anttaat: Silloin ko pronomenin korrelaattina oon ihmistä merkitteevä sana (substantiivi tahi pronomeni), käytethään pronomennii joka eli kuka (7, 8). (7) Oonko se [tuo vanhaa mies, joka/kuka makkaa tuossa sängyssä]? (8) [Ylisaamelaiset, joila/kellä oli kesäsijat Naavuonossa,] olthiin villissä uskossa. Vähänen poikkeema reekelhiin oon se, ette ko korrelaattina oon superlatiivi, niin relatiivipronomeni oon tasan mikä (9). (9) Sivva oli [lujjiin mies, mikä koskhaan oon eläny Raisissa.] Ko korrelaattina oon elläintä, kalluu, paikkaa tahi jotaki assiita merkitteevä substantiivi, se silloin saattaa itte valita, halluuko käyttäät joka- vain mikä-pronomennii (10–12). (10) Het kirjoitethiin alle [semmoisen dokumentin, jossa/missä het luvathiin olla alamaiset kuninkhaale]. (11) Naakima ensistä [yhđen klasin alle, josta/mistä kajastaa vähän näkköö]. (12) Hän kirjoittaa ylös [niitä muisteluksii, joita/mitä ihmiset nyt muistelhaan]. Ko korrelaattina oon semmoinen pronomeni tahi muu prosana, jolla refereerathaan johonki kalhuun, paikkhaan tahi assiisseen, se silloin häyttyy tasan käyttäät pronomennii mikä (13–16). (13) Tekkeekö ihminen vain [sitä, mitä histooria tahtoo häneltä]? (14) Mutta [tääläki, missä aina oon kylmä,] oon hyvä elläät. (15) Se asui [tässä, missä Jounin Jouni nyt assuu]. (16) Matti vastas taas [sen saman, mitä hän oli vastanut muileki]. Oon kans olemassa relatiivisyntaktiita, mikkä seisothaan ennen ommaa korrelaattii, ja semmoissiiki relatiivisyntaktiita, joila kokonhansa vailuu korrelaatti. Silloin käytethään ihmishiin refereeraavana pronomenina pronomennii kuka (17). Muutoin käytethään tasan pronomennii mikä (18). (17) [Kuka jääpi tähän, se] jääkhöön, [kuka mennee kävelemhään metthään, se] menkhöön sinne. (18) (Arvaus:) [Mitä hän löyttää, sen] ottaa hän ja tappaa; mutta [mitä hän ei löyđä], ottaa hän myötä. (Vastaus: ”Täitä.”) Refleksiivi- ja resiprookkipronomeni Refleksiivi- ja resiprookkipronomeni oon siinä samanlaiset pronomenit, ette net haamustethaan semmoisen NP-fraasin, millä oon korrelaatti samassa syntaktissa. Ylheensä tämä korrelaatti oon syntaktin subjekti. Refleksiivipronomeni Kainun kielen refleksiivipronomeni oon itte + possessiivisuffiksi (katto possessiivisuffiksiista kohđasta 5.4). Refleksiivipronomeni refereeraa syntaktin subjekthiin, eli sillä oon sama persoona ko subjektilla, ja tätä persoonaa merkithään siis samapersoonaisela possessiivisuffiksilla. Refleksiivipronomeni taippuu kaasuksissa juuri samhaan laihin ko muutki nomenit. Lukkuu sillä ei kuitenkhaan ole, eli se oon aina tyhä singulaarissa. Tabeli 42: Refleksiivipronomenin haamut ¶
Refleksiivipronomeni haamustaa oman NP-fraasin eli se saattaa olla objektinna (1, 2) tahi adverbiaalinna (3, 4), mutta tämmäisen fraasin syntaktinen funksuuni ole koskhaan sama ko sen referenssin eli subjektin funksuuni. (1) Miei en anna juksata itteenii ~ itteännii ~ ittiännii (2) Älk(k)ääi antak(k)aa juksata itteenäi ~ itteännäi ~ ittiännäi. (3) Äläi osta ittelestii piilii. (4) Heti ostethiin ittelensäi piilin. Eriliikaisesti Porsangin varieteetissa refleksiivipronomeni essiinttyy genitiividefineerauksena (5, 6), partisippikonstruksuunin subjektinna (7, 8) ja adposisuunifraasissa refereeraamassa syntaktin subjekthiin (9, 10): (5) Häni antoi Stiinale [ittensäi kuvan]. (6) Meti annoima niile [ittemäi kuvan]. (7) Klemettii sanoi [ittensäi käyvän tulevalla viikola Kaarasjovessa]. (8) Pojati luulthiin [ittensäi nähnheen hukan]. (9) Miei en nähny [ittenii eđessä] hukkaa. (10) Etkö siei nähny [ittestii eđessä] hukkaa? Muissa varieteetiissa refleksiivipronomennii ei käytetä tähän laihiin, mutta kirjoitethaan (11–13): (11) Häni antoi Stiinale [omani kuvan]. (12) Pojati luulthiin, [ette heti olthiin nähnheet hukan]. (13) Miei en nähny hukkaa [minuni e(đ)essä]. Pronomenin itte pohjalta oon olemassa kans adverbi itteksensä, mihin kans tasan liitethään possessiivisuffiksin, ja minkä persoona oon sama ko subjektin persoona (14–16). (14) Miei istuin lukemassa itteksenii. (15) Siei se vain aina puhut itteksestii. (16) Hukkai kulki itteksensäi mettässä. itte-sannaa käytethään kans muissa funksuuniissa, mutta silloin se ei ole refleksiivipronomeni (katto kohđat 7.6.2 ja 7.7). Resiprookkipronomenit Resiprookkipronomenila meinathaan pronomenii, mikä haamustaa ittenäisen NP-fraasin ja mikä osoittaa siihen kollektiivisheen joukkhoon, mikä oon syntaktin subjektinna. Joukossa häättyy olla kuitenki kaksi indiviidii (1), mutta niitä saattaa olla vaikka kunka monta (2, 3). Kainun kielessä oon kaksi tappaa ilmoittaat resiprookkisuutta. Tavalissiin oon käyttäät kaksoispronomennii toinen – toinen, missä ensimäinen toinen oon tasan singulaarin nominatiivissa ja toinen toinen taippuu singulaarin kaasuksissa. Toinen tapa oon käyttäät toinen-sannaa yksinänsä mutta pluraalissa. Tämä toiset-pronomeni taippuu tavalisheen taphaan kaasuksissa. Taivutus oon samanlainen ko (i)nen-nomeniila ylheensäki. Esimerkiksi: (1) Pekka ja Kreeta rakastuthiin toinen toisheen ~ toishiinsa. (2) Pekka, Kaisa, Matti ja Kreeta muistelhaan toinen toisele(t) ~ toisilensa omista/ittensä reisuista. (3) Suomalaiset ja kainulaiset ymmärethään toinen toista ~ toisiansa. Resiprookkisen toinen-pronomenin pohjalta ei ole syntyny proadverbiita eli proadjektiiviita. toinen-pronomenila oon kuitenki muitaki funksuunita, ja niissä muissa funksuunissa pohjasanasta toinen oon laitettu proadverbiita ja -adjektiiviita. Oon kuitenki olemassa kans toisheen juurheen perustuuva resiprookkinen adverbi keskenänsä, mihin liittyy subjektin kans samapersoonainen possessiivisuffiksi. Esimerkkii (4–6): (4) Meti olima niin ajatelheet keskenämmäi. (5) Teti saatta sen päättäät keskenännäi. (6) Heti istuthiin kotona keskenänsäi. Kvanttoripronomenit Melkhein kaikki kvanttoripronomenit muistelhaan jonkulaista lukumäärää, ja sillä niile passaa nimi kvanttoripronomenit. Tässä klassifiseeraama kvanttoripronomenit niin, ette kaikki pronomenit, mikkä ei ole persoonapronomenniita, demonstratiivipronomenniita, kysymäpronomenniita, relatiivipronomenniita eikä refleksiivipronomeni eikä resiprookkipronomeni, oon sitte kvanttoripronomenit. Kvanttoripronomenit saattaa jakkaat alajoukkhoin sen jälkhiin ko tabeli näyttää. Tabeli 43: Kvanttoripronomeniitten jako eri joukkhoin ¶
Indefinittiset: joku, jompikumpi, yksi, muutampi Indefinittiset pronomenit oon joku, jompikumpi, muutampi ja yksi. Nämät saatethaan jakkaat kahtheen joukkhoon. Ensimäiselä joukola refereerathaan semmoishiin referentthiin, mistä ei tieđetä, kuka/kukka eli mikä/mikkä se/net oon. Tässä funksuunissa käytethään pronomenniita joku eli jompikumpi. Silloin ko alternatiiviita oon enämen ko kaksi, käytämä pronomennii joku (1–6), ko alternatiiviita oon tyhä kaksi, käytämä dualista pronomennii jompikumpi (7–9). (1) Tulleeko sieltä vielä joku? (2) Sitte tässä oli [joku teknilinen probleemi]. (3) Met olema [jonku vaaran laiđassa]. (4) Eikö sitä olis vaikka trengin paikkaa jossaki eli [jotaki muuta työtä]? (5) [Joilaki ihmisillä] oon paljon työtä. (6) [Joitaki tiettoi] ihmiset saathiin. (7) Jompikumpi jääpi kothiin, sie eli mie. (8) Sie häävyt myyđä niistä jommankumman. (9) Jomppaakumppaa ihminen rakastaa, Jumalaa eli mammonaa. Pronomeni jompikumpi oon siinä omituinen, ette sen oon oikkeestansa pantu yhtheen kahđesta pronomenista, näjet pronomeniista jompi ja kumpi. Sillä siinä taivutethaan molemat osat. Tabeli 44: Pronomenniitten joku ja jompikumpi taivutus ¶
Pronomenin jompikumpi pluraalihaamut ei melkhein ole käytössä. Sitä käytethään tyhä, ko pronomeni refereeraa johonki, mitä oon paritusten (10, 11). (10) Mie kyllä havaittin, ette [jommissakummissa niistä saapphaista] oli reikä. (11) Kyllä sie hääđyt ottaat [jommatkummat niistä prilliistä]. Toinen laji indefinittissii kvanttoripronomenniita oon semmoiset pronomenit, minkä referenssi kyllä oon tieđossa, mutta sitä ei kontekstissa muistela. Tässä funksuunissa käytethään pronomenniita muutampi (12–16) ja yksi (17–19). Eriliikaisesti muutampi-pronomennii passaa käyttäät kans pluraalisista referentiistä (14, 15): (12) [Muutampanna kaunhiina kesäpäivänä] Maija lähti järvele pyythöön. (13) Jussa olis halunu emänäksi [muutaman Alattion tyttären]. (14) Muutamat tykäthiin oikhein hyvin kalasta, muutamat taas olthiin kylläntynheet siihen. (15) Lensmanilla oli monta miestä myötä, ja nämät olthiin juuri aresteeraamassa [muutamppii ylisaamelaissii eli lapin ihmissii]. (16) Hän hyrräili [muutamppaa tuttuu lauluu], minkä muori oli hänele opettannu. (17) Siljola seissoo paljon ihmissii. [Yksi vaimo] heiluttaa aviissii ja muut puhelhaan ympärillä. (18) Ko met tulema kartanon tykö, naakima ensistä [yhđen klasin alle], mistä kajastaa vähäsen näkköö. (19) Annan Kaisa painaa [yhtä knappii], ja samassa heiđän eđessä seissoo vaimo. Pronomenii yksi oon kans mahđolinen käyttäät pluraalisista referenssiistä (20, 21). Tavalinen tämä ei ole. (20) Siljola seisothiin [yhđet studentit]. (21) Met naakima raitona [yksiin klassiin alta], mikkä olthiin joksiki korkkeela maasta. Pronomeni muutampi taippuu melkhein ko komparasuunihaamut, mutta oon vähäsen epäreekelimäinen. Pronomeni yksi taippuu samhaan laihiin ko kardinaali yksi (katto tabeliita kohđasta 8.1 Kardinaalit). Tabeli 45: Pronomenin muutampi taivutus ¶
Pronomennii muutampi käytethään kans lukumäärän pronomenina, ja aina ei ole hyvä tiettäät, kummasta käytöstä oon kysymys. (Katto kohđasta 7.6.4.) Universaaliset kaikki, koko, molemat, jokhainen, joka, joka ainua ~ ainoa, itte kuki ~ kukanen ja kumpiki Universaaliset kvanttoripronomenit oon semmoiset pronomenit, millä meinathaan koko sitä joukkoo, mikä oon kontekstissa myötä. Niitä oon kaikki, koko, joka, jokhainen, joka ainua ~ ainoa, itte kuki ~ itte kukanen ja dualiset kumpiki ja molemat. Näistä kaikki, koko ja molemat refereerathaan koko joukkhoon tahi koko assiisseen, tinkhaan, elläimheen, ihmisheen kokonhaisuutena, loput refereerathaan jokhaisheen erittäin. Pronomeni kaikki taippuu niin ko e-rankaiset nomenit tavalisestiki (1–6; nomenityyppi 1.1). Esimerkistä (1) näjemä kuitenki, ette singulaarin nominatiivii käytethään etudefineerauksena semmoisenki valtasanan kans, mikä oon pluraalin nominatiivissa. (1) [Kaikki nämät miehet] olthiin tulheet tervheinä takaisin. (2) Nyt hän näki [kaiken sen], mitä hän oli ajatellu päivälä. (3) Piian se oon ihminen itte, joka oon syypää kaikkheen? (4) Mie olen sopinu kaikesta Annan Kaisan kans. (5) Pekka oli vanhiin [kaikista Raisin assuujista]. (6) Meilä oon kaikila sama kieli. kaikki-pronomeni oon siitä erinomhainen, ette sen kivettynyttä haamuu kaikin käytethään ylheisesti nominatiivihaamun sijassa subjektinna (7) eli silloin ko sen korrelaatti oon subjekti (8). (7) Varhemin puhuthiin kaikin kainuu täälä. (8) Met lähđimä kaikin Spaanihaan feeriälle. Pronomeni koko oon taipumaton. Sitä käytethään tyhä nomenifraasin etudefineerauksena, ei koskhaan omana ittenäisenä fraasina (9–11). (9) [Koko miestokka] siirtyi lanton rannale. (10) Met emmä halluu istuut täälä Universiteetin siljola [koko päivää]! (11) Sitte mie unheetin [koko assiin]. Duaalinen pronomeni molemat oon tasan pluraalissa ja refereeraa sitte samhaan aikhaan kahtheen referentthiin (12–14): (12) Kyllä se oon paras, ette tet tuletta molemat. (13) Sielä oli minun muori ja faari ja [molemat sisaret] ja veli. (14) Alattiossa oli iso petäjämettä [Alattionjoen molemilla puolila]. Tabeli 46: Pronomenin molemat taivutus ¶
Loppui universaalissii kvanttoripronomenniita saatama käskeet kans distributiiviseksi kvanttoripronomeniksi, sillä ko net refereerathaan jokhaisheen referensin oshaan erittäin eli niitä saatethaan räknätä. Sillä net ja niitten referensisanat oon tasan singulaarihaamussa, eikä niitä sitte saata käyttäät ainheesta eikä abstraktisannoin kans. Tämmöissii kvanttoripronomenniita oon jokhainen, joka, joka ainua ~ ainoa, itte kuki ja kumpiki. Näistä pronomeni jokhainen ~ joka(i)nen taippuu niin ko nen-loppuiset nomenit muutoinki (15, 16). (15) [Jokhainen heistä] toivoi, ette sais nähđä omhaiset ja kotipaikan. (16) Kohta jokhaisella oli lehmä, lamphaita, jollaki oli kannoiki ja sika. Silloin ko pronomeni oon etudefineerauksena, se oon tavalisempi ette käyttäät taipumatonta pronomennii joka (17–19). (17) Ei olekhaan [joka pojala] ommaa rukkoushuonetta siljola! (18) Se kävi kohta [joka kesä] meilä niittämässä. (19) Se näyttää tukkiivan ittensä vähän [joka paikkhaan]. Kohta sammaa ko jokhainen ~ joka(i)nen ja joka meinaa yhđyspronomeni joka ainua ~ ainoa (20, 21). Tässä taippuu tyhä jälkimäinen osa eli sana ainua ~ ainoa. (20) Toiset kyllä senthään kuulthiin [joka ainuan sanan]. (21) Sielähän se oon sitä tyskälaista täynä [joka ainuassa paikassa] ympäri. Yhđyspronomeni itte kuki oon vielä enämen distributiivinen. Sitä käytethään, ko meinathaan jokhaista erittäin (22–24). Samassa funksuunissa käytethään kans yhđyspronomennii itte kukanen, mutta sitä ei juuri käytetä muutoin ko singulaarin nominatiivihaamussa. (22) Sen saattaa [itte kuki ~ itte kukanen] ajatella, ette kunka se oon. (23) Se oon ittensä tapa [ittessä kussaki talossa]. (24) Mikko antoi yhen äpylin [ittele kulleki lapsele]. Molemat osat itte ja kuki taivuthaan, kuki-sanassa taivutethaan sen ensimäistä ku- eli ke-ossaa, ja pörhään panhaan aina ki. Tabeli 47: Pronomenin itte kuki taivutus ¶
Duaalinen pronomeni kumpiki meinaa kohta sammaa ko pronomeni molemat. Erona oon, ette ko molemat meinaa kahta referenttii yhđessä, kumpiki fokuseeraa enämen siihen, ette net kaksi referenttii erittäin oon jotaki eli tehđhään jotaki (25–27). (25) Se pittää kumpiki anttaat toinen toisele. (26) [Kummalaki puolela jokkee] oli korkkee vaaranrinnet suojana. (27) Ihmiset vaihetelthiin tavaraa kummaleki avuksi. kumpiki-pronomenin ensiosa kumpi taippuu samala tavala ko kysymäpronomeni kumpi. Tabeli 48: Pronomenin kumpiki taivutus ¶
Kieltopronomenit Kieltopronomeniksi käskemä tässä semmoissii pronomenniita, mikkä essiinythään tyhä kielttäävissä eli eppäileevissä syntaktiissa. Niitä oon nelje: kukhaan, yksikhään, mikhään ja dualinen kumpikhaan. Pronomeni kukhaan refereeraa ylheensä ihmisheen (1–3, 8), pronomenit yksikhään ja mikhään saatethaan refereerata sekä ihmishiin (4, 5, 13, 14) ette muihin assiissiin (6–12, 15), mutta vähäsen sen jälkhiin, minkälainen syntakti oon kysymyksessä. Esimerkiksi mikhään-pronomennii käytethään ihmisistä tyhä silloin, ko se oon substantiivin defineerauksena (13). Pronomeni kumpikhaan (14, 15) refereeraa aina kahtheen ykshyytheen. (1) Kukhaan ei halunu heittäät oppimasta kainun kieltä. (2) Ei niistä näyttäny löyttyyvän [kenenkhään merkkii]. (3) Mutta ei net silloin senthään kethään tappanheet. (4) Sen jälkhiin ei yksikhään ole mithään kuulu Pahasta Amtmanista. (5) Eikö teilä ole yhtäkhään, joka saattais olla opettaajana. (6) Hän ei löytäny vastausta [yhtheenkhään näistä kysymyksistä]. (7) Heiđän kieli ei ollu [mikhään kieli]. (8) Pekkaa ei piđätä mikhään eikä kukhaan. (9) Tästä ei tule mithään. (10) Oonko mikhään ihanampi ko Tromssa kaunhiina kesäaamuna? (11) Ei Iisakki ajatellu tehđä tätä jotaki [milhään konnuuđella]. (12) Emmä met aikonheet mihinkhään. (13) Äiji ei ollu [mikhään viisas mies]. (14) Ei kumpikhaan vaimo vaikuttannu hänheen mithään. (15) [Kumphaankhaan paikhaan] ei kuitenkhaan [yksikhään heistä] olis halunu. Näjemä ette pronomenit kumpikhaan ja yksikhään oon selvästi distributiiviset. Net taivuthaan samhaan laihiin ko kysymäpronomeni kumpi ja lukusana yksi. Erona oon tyhä enkliitti khAAn, minkä lisähään sannoin kumpi ja yksi pörhään. Pronomenit kukhaan ja mikhään taivuthaan näin: Tabeli 49: Pronomeniitten kukhaan ja mikhään taivutus ¶
Pronomenila yksikhään oon kuitenki kans erikoinen partitiivihaamu yhthään, mikä ei ole distributiivisessa käytössä, mutta muistelee, ette jotaki ei ollenkhaan ole tahi ole tapattunnu. Se vastaa kysymykshiin Kunka paljon? Kunka monta? (16, 17). (16) Mieki ammuin, mutta en tappanu [yhthään ihmistä]. (17) Meilä ei ole [yhthään vettä]. Lukumäärän pronomenit Lukumäärän pronomeniila meinathaan tässä pronomenniita, mikkä muistelhaan, että jotaki oon epävissi määrä, enämen tahi vähemän, mutta ei tyhä yksi tahi kaikki. Nämät pronomenit oon kuitenki kaikki siinä mielessä distributiiviset, ette jokhaista joukon jäsentä ajatelhaan erittäin. Niitä ei sitte voi käyttäät ainheesta tahi abstraktisannoin kans, mutta tyhä semmoisista referentiistä, mitä saattaa räknätä. Lukumäärän pronomenniita oon joku, joku harva, muutampi, moni, ussee ~ usea ~ usia, usheempi ~ useampi ~ usiampi ja paljo ja vähä. Näistä joku, harva ja joku harva meinathaan, ette joitaki oon kuitenki relatiivisesti vähän, muutampi ette ei ole paljon mutta kuitenki enämen ko joku harva, moni, ussee, usheempi ja niitten variantit ette joitaki oon kohta paljon. Pronomenila paljo refereerathaan relatiivisesti ishoon lukumäärhään, ja sen vastakohtaa ilmoitethaan pronomenila vähä. Näin (1, 2): (1) Muutamat oon kasvattanheet ohraaki, ei kyllä [monessa talossa] mutta juuri [jossaki harvassa talossa]. (2) Täälä oon kulkenu [usheita suomalaissii] ja jokku oon jäänheetki. Mutta [paljoita suomalaissii] ei kyllä täältäkhään löyđy. Usheimitten oon niin, ette saattaa vaphaasti valita, halluuko näistä pronomeniista käyttäät singulaari- eli pluraalihaamuu; merkitys oon kohta sama, käyttääpä sitte singulaari (3–13) eli pluraalii (14–24). ¶
Aina ei kuitenkhaan singulaarin vaihettaminen pluraaliksi eli päinvastoin passaa. Merkitys saattaa olla eri, niin ko esimerkiissä (25, 29), missä singulaarihaamu (25) meinaa, ette hän piian oli kirjoittamassa usseemppaaki rommaanii, muttei muistela kerkiskö hän kirjoittamisesta; pluraalihaamu (29) taas indikeeraa, ette hän kerkis usheemankin rommaanin kirjoittamisesta. Esimerkiistä (26, 30) syntaktissa (30) pronomeni jokku oon indefinittinen eikä lukumäärän pronomeni. Muutamisti toinen variantiista oon kokonhansa mahđoton (31, 32). ¶
Pronomenit joku ja muutampi taivuthaan lukumäärän pronomenina samala tavala ko indefinittipronomeninaki (katto kohtaa 7.6.1). Pronomeni harva taippuu samala tavala ko kaksitavuiset a-nomenit muutoinki (nomenityyppi 1.1) ja pronomeni moni niin ko kaksitavuiset konsonanttirangat (nomenityyppi 1.2). Se ei kuitenkhaan ole tavalinen käyttäät moni-pronomenin pluraalihaamui. Varengissa sillä oon lisäksi erinomhainen haamu montaa, mitä käytethään kielttäävissä (33) ja eppäileevissä (34) syntaktiissa. Näin: (33) Mie kyllä en saata [montaa sannaa kiinaa]. (34) Saatatko sie [montaakhaan sannaa kiinaa]? Pronomeni ussee ~ usea ~usia oon siitä omituinen, ette siinä löyttyy taivutusrangassa h. Eli se taippuu näin: Tabeli 50: Pronomenin ussee ~ usea ~ usia taivutus ¶
Pronomeni usheempi ~ useampi ~ usiampi oon haamun jälkhiin pronomenin ussee ~ usea ~ usia komparatiivi, ja se taippuuki niin ko komparatiivi (katto kohđasta 5.5.1). Merkitys niilä kuitenki oon kohta sama. Pronomenila oon kans superlatiiviihaamu usheimat, mitä käytethään tyhä pluraalissa. Se sitte meinaa, ette enämen ko puolet koko joukosta kuuluu siihen joukkhoon, mistä jotaki muistelhaan. Esimerkiksi (35, 36): (35) [Usheimat ihmiset] haluthaan tulla onneliseksi. (36) Usheimilla oon jotaki probleemii lasten kans. Pronomenit paljo ja vähä oon tasan pluraalissa, jos refenrenttiitä oon enämen ko yksi (37–39). Silloin paljo oon kohta synonyyminen pronomenin moni kans (katto esimerkkii 39). Singulaarii saattaa sitte käyttäät ko referentti oon ainet eli joku abstrakti assii (40–42). (37) [Näin paljoin kalloin] kans mie en tehe mithään. (38) [Nuoin vähilä tieđoila] ei elämästä pärjää. (39) [Paljoile ihmisille] / [Monile ihmisille] onni oon elämän tärkkein assii. (40) Ei siinä [paljokhaan puhuminen] auttanu. (41) Köyhä anttaa vähästäki, rikas ei paljostakhaan. (42) Hänelä ei ole [paljoo tiettoo elämästä]. Pronomenit paljo ja vähä taivuthaan samala tavala ko kaksitavuiset yksirankaiset nomenit muutoinki (nomenityyppi 1.1). Kysymäpronomenit kuka ja mikä kvanttoripronomenina Kysymäpronomenit kuka ja mikä löyđythään erilaisissa konstruksuuniissa, mikkä meinathaan ette joku assii oon ylheisesti tosi (1, 2) tahi tekkee jolleki tasan (3, 4) tahi ette assii tapattuu epäreekelimäisesti ja sattumalla eli oon vähän niin ja näin (5–9). Tämmöissii konstruksuuniita oon kuka/mikä tahansa/hyvänsä, kuka/mikä vain, vaikka kuka/mikä, vähän mikäki/kukaki, kuka/mikä koskaki/kunkaki/missäki jne. (1) [Kuka tahansa/hyvänsä/vain] saattaa oppiit kainun kieltä. (2) [Missä/Mistä tahansa/hyvänsä/vain] saattaa tulla onneliseksi. (3) Minun mielestä saapi tulla [kuka tahansa/hyvänsä/vain] halluu. (4) Kyllä sie saat valita [kenen tahansa/hyvänsä/vain] halluut. (5) Sieltä arkusta löytyi [vähän mitäki]. (6) Kainuu saattaa kyllä kirjoittaat [vähän milläki mallila]. (7) Het lähđethiin [kuka kuhunki ja koskaki] ja saathiin sitte ruvaksi [mitä mistäki]. (8) Minun isä oli seppä ja teki puusta [vaikka mitä]. (9) Mie kyllä rahhaa kiskon [vaikka mistä]. Näissä konstruksuuniissa kysymäpronomenit taivuthaan samhaan laihiin ko tavalisissa kysymäsyntaktiissa (katto taivutuksesta kohđasta 7.3). Muita pronomenniita muistuttavvii sannoi: sama, eri, muu, toinen, itte Meilä oon joukko sannoi, joita käytethään yhđenlaisena pronomenina, mutta jokka saattais kans klassifiseerata adjektiiviksi. Tämmöiset oon verttaamisheen käytetyt sanat sama, eri, muu ja toinen. Näistä sana eri oon taipumaton, muut taivuthaan niin ko nomenit muutoinki. Sanoista sama (1–3) meinaa loppuin sannoin vastakohtaa. Sannoi eri, muu ja toinen saatethaan käyttäät toinen toisensa synonyymina (4, 5), mutta aina niilä ei saata korvata toisilansa (6–11). Sanala eri oon kans distributiivinen merkitys (8), mitä muila verttaussanoila ei ole. (1) Eikö se ole kohta [sama kieli] teilä ja heilä? (2) Liisassa oon paljon sammaa ko Kreetassaki. (3) Pekka meni [samoila vaattheila] fästhiin ko kirkkhoonki. (4) Liisa oli lähtöisin [eri/muusta paikasta] ko Nilla. (5) Ryssilä oon [eri/muu/toinen usko] ko meilä. (6) Niin ko [monela muulaki], minula oon usko rakkhautheen. (7) Het olthiin [eri mieltä] siitä kysymyksestä. (8) Mikkä niitten [eri maitten] nimet olthiin? (9) [Kaikele muule] net olthiin niin ko kokonhansa sokkeet. (10) Mie en koskhaan rakasta muita ko sinnuu. (11) Jos ei tunne [toista ihmistä], se oon paras ettei puhukhaan hänestä mithään. Sannaa toinen käytethään kans synonyymisissä kaksoispronomeniissa yksi – toinen (12) ja toinen – toinen (13, 14). (12) Yksi oli talossa renkinä ja toinen isäntännä. (13) [Toisela pojista] oli huonet [joven toisela puolela] ja [toisela pojista] [toisela puolela]. (14) Toisila oon parempi usko tulleevaisuutheen ko toisila. Vielä oon sana itte, mitä käytethään paitti refleksiivipronomenina ja sanaliittoin itte kuki ~ itte kukanen osana, kans yhđenlaisena vahvistussanana eli kontrasteeraavanna sanana ja fokuseeraavanna sanana. Silloin ko sen valtasana oon subjekti, itte-sana oon singulaarin nominatiivissa – pluraaliihan sillä ei olekhaan – ja ilman possessiivisuffiksitta (15–19). Mutta jos itte refereeraa johonki toisheen syntaktin jäsenheen, silloin se seissoo samassa kaasuksessa ko ittensä korrelaatti, ja siinä oon possessiivisuffiksi, minkä persoona oon sama ko korrelaatin persoona (20–23). (15) Eihän se ihmineni ole syntyny maailmhaan sillä, ette häni sais tehđä kaikkee mitä häni ittei halluis. (16) Ittei heti laitethiin siitä jonkulaisen kuvan. (17) Miei en ole ittekhääni vielä ko kaksikymmentä vuotta vanhaa. (18) Meti häyđymä tehđä jotaki ittei! (19) Isäi oon ittei kutonu tuon tröijyn. (20) Emmä met hevosta kyllä nähnheet juuri ittessänsäi kirkossai. (21) Sinulai ittelästii se paksu niska oon! (22) Het tulthiin eniten siltä alalta, mitä siihen aikhaan käskethiin Kainunmaaksi, ja heitäi itteensäi käskethiin kainulaisiksi. (23) Niiläi oon tietenki ittelänsäi huonet Joensuussa. Lukusanat Kainun kielessä, niin ko muissaki kielissä, oon kahđenlaissii lukusannoi, kardinaaliita ja ordinaaliita. Kardinaalit oon tavaliset pohjalukusanat, ordinaalit muistelhaan, ette kunka mones joku oon jossaki oorningissa. Ordinaalit deriveerathaan kardinaaliista, ja sillä net oikkeestansa kuuluthaan derivasuuniopin puolele. Näjemä kans, ette taivutussuksit tulhaan ordinaalisuffiksin pörhään: (kolme →) (sg.nom. : sg.gen. : sg.part. : pl.part. : pl.gen.) kolma/s : kolma/ne/n, kolma/t/ta, kolma/nss/ii/ta ~ kolma/ns/i/a, kolma/nss/ii/tten ~ kolma/ns/i/tten. Net oon kuitenki luonolinen käsitellä tässä samassa ko kardinaalitki. Kardinaalit Kainun kielen kardinaalit eli pohjalukusanat oon: (1–10) yksi, kaksi, kolme, nelje ~ neljä, viisi, kuusi, seittemen ~ seittemän, kahđeksen ~ kaheksan, yhđeksen ~ yheksän, kymmenen. Net taivuthaan – niin ko ordinaalitki – samala laila luvussa ja kaasuksissa ko muutki nomenit, mutta eri kardinaalit kuuluthaan eri taivtustyypphiin. Luvut 11–19 haamustethaan näin: pohjakardinaali + toista. Niin ko (11) yksitoista, (12) kaksitoista, (13) kolmetoista . . .(19) yhđeksentoista ~ yheksäntoista. Nämät luvut taivutethaan siihen laihiin, ette vain pohjakardinaali taippuu, loppuosa toista pyssyy samana. Niin ko kah(đ)e/ssa/toista, kolme/ssa/toista . . yhđekse/ssä/toista ~ yheksä/ssä/toista. Luvut 20, 30, 40 jne. haamustethaan näin: pohjakardinaali + kymmentä. Niin ko (20) kaksikymmentä, (30) kolmekymmentä, (40) neljekymmentä ~ neljäkymmentä . . . (90) yhđeksenkymmentä ~ yheksänkymmentä. Nämät luvut taivuthaan siihen laihiin, ette molemat osat taivuthaan. Niin ko kah(đ)e/ssa/kymmene/ssä, kolme/ssa/kymmene/ssä . . . yhđekse/ssä/kymmene/ssä ~ yheksä/ssä/kymmene/ssä. Ko tehđhään lukkui niin ko 23, 35 eli 78, se panhaan vain lukkui pörätysten. Niin ko (23) kaksikymmentä kolme, (35) kolmekymmentä viisi, (78) seittemenkymmentä kahđeksen ~ seittemänkymmentä kaheksan. Näissäki sitte molemat osat taivuthaan: kah(đ)e/ssa/kymmene/ssä kolme/ssa, seitteme/ssä/kymmene/ssä kahđekse/ssa ~ seittemä/ssä/kymmene/ssä kaheksa/ssa. 100 oon kainun kielelä sata. Luvut 200, 300, 400 . . . 900 haamustethaan näin: pohjakardinaali + sattaa. Niin ko (200) kaksi sattaa, (300) kolme sattaa, (400) nelje ~ neljä sattaa, (900) yhđeksen ~ yheksän sattaa. Ko 100-lukkui häyttyy taivuttaat, se taas molemat osat taivuthaan. Niin ko kah(đ)e/ssa sa(đ)a/ssa, kolme/ssa sa(đ)a/ssa, nelje/ssä ~ neljä/ssä sa(đ)a/ssa, yhđekse/ssä ~ yheksä/ssä sa(đ)a/ssa. Luku tuhat ~ tuhanen (1000) taippuu vähäsen samhaan laihiin ko ordinaalit. Eli sillä oon seuraavat rangat: (sg.nom. : sg.gen. : sg.part. : pl.nom. : pl.gen. : pl.part.) tuhat ~ tuhanen : tuhane/n : tuhat/ta : tuhane/t : tuhanss/ii/tten ~ tuhans/i/tten : tuhanss/ii(ta) ~ tuhans/i/a. Tabeli 51: Kardinaaliitten 1–10 taivutus, singulaari ¶
Hopusti ko puhuthaan, se pohjakardinaalit helposti lyhethään. Eli lujethaan tähän laihiin: yks kaks kolme nelje ~ neljä viis kuus seittemen ~ seittemän kahđeksen ~ kaheksan yhđeksen ~ yheksän kymmenen ykstoista kakstoista jne. Kardinaaliila oon kans pluraali. Pluraalin haamustethaan kardinaaliista samala laila ko muutoinki nomeniista: Tabeli 52: Kardinaaliitten 1–10 taivutus, pluraali ¶
Kardinaalit syntaktin ja fraasin osana Kardinaalit oon siitä erinomhaiset, ette singulaarin nominatiivissa net haamustethaan oman fraasin, minkä jäsenennä se, minkä lukumäärän kardinaali ilmoittaa, seissoo singulaarin partitiivissa (1, 2), ja itte kardinaali oon valtasanana. Sanoma ette net silloin haamustethaan kvanttorifraasin. Toinen erinomhainen trekki oon ette kardinaali seissoo singulaarissa nominatiivin haamussa silloinki, ko se oon objektinna (2). (1) Saarala ja Mikola oon [kymmenen lasta], [kolme tytärtä] ja [seittemen ~ seittemän poik(k)aa]. (2) Jeesus jakoi kansale [kaksi leip(p)ää] ja [viisi kallaa]. Muissa kaasuksissa kardinaali oon ko adjektiividefineeraus substantiivifraasissa, eli se kongrueeraa substantiivin kans sekä luvussa ette kaasuksessa (3–5). (3) Sillä reisula met kävimä [viiđessä maassa] ja [kolmessa pääkaupungissa]. (4) Tänä vuona mie olen ollu jo [viisissä häissä] ja [kaksissa kraviaisissa]. (5) Mie ostin kaupasta [vii(đ)et housut] ja [kah(đ)et kengät]. Ko kardinaaliila haamustethaan vuosilukkui, käytethään essiivihaamuu vuona, minkä pörässä lukusanat ei taivu (6–8). Mutta ko muistelhaan, millä kymmenen- eli sađanluvula jotaki tapattui eli tapattuu, se lukusanan kaikki taippuuvat osat oon genitiivissä (9–11). (6) Suomen kieltä alethiin opettamhaan Tromssassa [vuona 1977] (= vuona yhđeksentoista ~ yheksäntoista sattaa seittemenkymmentä ~ seittemänkymmentä seittemen ~ seittemän). (7) Kainun kieli sai viralisen statuksen [vuona 2005] (= vuona kaksituhatta viisi). (8) [Vuona 1760] (= vuona seittementoistasattaa kuusikymmentä) Ruijan ja Tanmarkun kuninkhaana oli Kristian VI. (9) [1700-luvula] (= seittementoistasađan ~ seittemäntoistasa’an luvula) Alattiossa asui enniimitten kainulaissii. (10) Sammeli siirtyi Pyssyjokheen [1760-luvula] (= seittementoistasađan ~ seittemäntoistasa’an kuu(đ)enkymmenen -luvula). (11) Vieläkö kainun kieli ellää [2020-luvula] (= kah(đ)en tuhanen kah(đ)enkymmenen luvula)? Ko muistelhaan ihmisen eli jonku muun iän ympäri, se kardinaali oon genitiivissä (12, 13). (12) Meiđän poika kuoli jo [24-vuotisenna/ikhäisennä] (= kah(đ)enkymmennen neljen ~ neljän vuotisenna/ikhäisennä). (13) Pekka kuoli vasta [102-vuotisenna/ikhäisennä] (= sa(đ)ankah(đ)en vuotisenna/ikhäisennä). Ordinaalit Ordinaalit deriveerathaan kardinaaliista. Ordinaalit oon syntaktisesti adjektiivit, ja sillä net toimithaan syntaktissa eri laihiin ko kardinaalit. Ordinaaliita deriveerathaan kahđela eri tavala. Molemissa suffiksinna oon nominatiivissa s. Toisessa tavassa suffiksinna oon vokaalirangassa nte : (n)ne, konsonanttirangassa (singulaarin partitiivissa) t ja pluraalin rangassa ns(s). Suffiksit lisäthään kardinaalin alimaisgraadisheen vokaalirankhaan eli siihen rankhaan, joka saađhaan, ko kardinaalin singulaarin genitiivistä otethaan pois genitiivin n. Poikkeema oon kolme > kolma/s, jossa rangan e:n sijassa oon a. Esimerkiksi: (sg.nom. : sg.gen. : sg.part. : sg.ill. : pl.nom. : pl.part) kolme : kolme/n → kolma/s : kolma/ne/n : kolma/t/ta : kolma/nt/heen : kolma/ne/t : kolma/nss/ii(ta) ~ kolma/ns/i/a, viisi : vii(đ)e/n → vii(đ)e/s : vii(đ)e/ne/n : vii(đ)e/t/tä : vii(đ)e/nt/heen : vii(đ)e/ne/t : viiđe/nss/ii(tä) ~ vii'e/ns/i/ä, sata : sa(đ)a/n → sa(đ)a/s : sa(đ)a/ne/n : sa(đ)a/t/ta : sa(đ)a/nt/heen : sa(đ)a/ne/t : sađa/nss/ii(ta) ~ sa’a/ns/i/a, tuhat ~ tuhanen : tuhane/n → tuhane/s : tuhane/nne/n : tuhane/t/ta : tuhane/nt/heen : tuhane/nne/t : tuhane/nss/ii(ta) ~ tuhane/ns/i/a. Toisessa tavassa rangan s säilyy läpi paradigman, vokaalirangassa oon se ja konsonanttirangassa oon s. Näissä vokaalirangan eđessä oon kardinaalin fundamenttigraadi eli sama graadi ko singulaarin essiivissä. Esimerkiksi: (sg.nom. : sg.gen. : sg.part. : sg.ill. : pl.nom. : pl.part) kolme : kolme/n → kolma/s : kolma/se/n : kolma/s/ta : kolma/s/heen : kolma/se/t : kolma/ss/ii(ta) ~ kolma/s/i/a, viisi : vii(đ)e/n → vii(đ)e/s : viite/se/n : vii(đ)e/s/tä : viite/s/heen : viite/se/t : viite/ss/ii(tä) ~ viite/s/i/ä, sata : sa(đ)a/n → sa(đ)a/s : sata/se/n : sa(đ)a/s/ta : sata/s/heen : sata/se/t : sata/ss/ii(ta) ~ sata/s/i/a, tuhat ~ tuhanen : tuhane/n → tuhane/s : tuhane/se/n : tuhane/s/ta : tuhane/s/heen : tuhane/se/t : tuhane/ss/ii(ta) ~ tuhane/s/i/a. Ko ordinaalissa oon usseempi osa, se kaikkhiin häyttyy lisätä ordinaalin derivasuunisuffiksin. Esimerkiksi 25. oon kah(đ)eskymmenes vii(đ)es, 156. oon sa(đ)as vii(đ)eskymmenes kuu(đ)es jne. Net häyttyy kans kaikki taivuttaat, eli net kongrueerathaan toinen toisen kans (1–3). (1) Pekka kuoli [kolmaskymmenes oktooperikuuta] vuona yhđeksentoista sattaa yhđeksenkymmentä yksi. (2) Pekale piđethiin piđot [kah(đ)eskymmenes kolmas] novemperikuuta yhđeksentoista sattaa kahđeksenkymmentä kaksi. (3) Mie pääsin moolhiin [vii(đ)entenäkymmenentenä kuu(đ)entena] / [viitesenäkymmenesenä kuutesena]. Luvuissa 11–19 essiinttyyvä toista (kaksitoista, viisitoista jne.) pyssyy aina samana; se oon jo ittessänsä toinen-sanan partitiivi. Esimerkiksi yksitoista → yh(đ)estoista, kuusitoista → kuu(đ)estoista. 1. ja 2. saatethaan sannoot kahđela tavala: 1. = ensimäinen tahi yh(đ)es, 2. = toinen tahi kah(đ)es.Haamut yh(đ)es ja kah(đ)es essiinythään tavalisesti tyhä yhđistetyissä ordinaaliissa, niin ko (11.) yh(đ)estoista, (12.) kah(đ)estoista, (20.) kah(đ)eskymmenes. Muutoin käytethään sannoi ensimäinen ja toinen (4). Esimerkiksi: (4) Pekka oli syntyny [ensimäinen päivä] [toisessa kuussa] (eli fepruaarikuussa). Pronomenista moni oon deriveerattu kans yhđenlaisen ordinaalin, jolla kysythään järjestystä: (sg.nom. : sg.gen. : sg.part. : sg.ill. : pl.nom. : pl.part) moni : mone/n > mone/s : mone/ne/n / mone/se/n : mone/t/ta / mone/s/ta : mone/nt/heen / mone/s/heen : mone/ne/t / mone/se/t : mone/nss/ii(ta) ~ mone/ns/i/a / mone/ss/ii(ta) ~ mone/s/i/a. Esimerkiksi (5, 6): (5) Kunka mones sie olit moolissa? Kunka monenet / moneset tet olitta moolissa? (6) Kunka monentenna / monesenna sie olit moolissa? Tabeli 53: Ordinaaliitten taivutus ¶
Pluraalin partitiivista saattaa Porsangin varieteetissa käyttäät kans haamui, missä partitiivin suffiksinna oon tA, eli saama haamui niin ko kolmanss/ii/ta / kolmass/ii/ta, viiđenss/ii/tä / viitess/ii/tä, viiđenss/ii/tä/toista / vitess/ii/tä/toista, sađanss/ii/ta / satass/ii/ta, tuhanenss/ii/ta / tuhaness/ii/ta. Adverbit Adverbiista ylheisesti Adverbit oon sanaklassi, mikä haamun jälkhiin pittää sisälänsä monenlaissii sannoi. Niilä ei ole semmoista täyttä taivutusparadigmaa ko nomeniila tahi verbiilä, ja suuri osa oon kokonhansa taipumattomat. Tämmöiset taipumattomat oon esimerkiksi sanat irti(t), halki(t), poikki(t), auki(t), rikki(t), rohki, nokko, äskön, eilen. Osaksi taippuuvii adverbiita oon esimerkiksi tämmöiset joukot: 1. ulkona, ulk(k)oo, ul(v)os, kaukana, kauk(k)aa, kau(v)as, kotona, kottoo ~ kotoa, kothiin ~ kotia, siinä, siitä, sinne(t), sielä, sieltä, tässä, tästä, tähän, täälä, täältä, tänne(t); 2. alhaala, alhaalta, alhaale, sishään, sisälä, sisältä, sisäle(t), vihilä, vihile(t); 3. päissä, päihin, ko(v)ossa, kokhoon, pilassa, pilhaan, matkassa, matkasta, matkhaan, yh(đ)essä, yhtheen, tapaturmaa. Joukosta 1 havaittemma, ette vaikka sanoila selvästi oon eri taivutushaamui, paradigmat kuitenki oon vajavat. Ja vaikka net kaikki oon paikan adverbiita, niilä oon haamui, mikkä ei ole paikkakaasuksissa niin ko ulkona, kauk(k)aa, kotona, kotia jne. Vielä niissä oon , mikkä ei ole nykykielessä ollenkhaan kaasushaamut niin ko ul(v)os, kau(v)as. Joukon 2 kaikki paikan adverbit näytethään, ette net oon paikkakaasuksessa, mutta niissä oon kuitenki se omituisuus, ette niitten pohjasanasta ei ole tiettoo, kuitenkhaan niitä ei ole yksin käytössä, niin ko *alhaa ~ *alas, *sisä, *vihki. Samoten vailuu pohjasana monila 1-joukon sanoila, ko ei semmoissii sannoi ko *ulko ja *kauka tahi *sie (demonstratiivipronomenina) ei löyđy. Joukon 3 sannoin pohjasanat pää, koko, pila, matka ja yksi oon kyllä tieđossa, mutta merkitystä ei saata johđattaat pohjasannoin merkityksestä. Net oon leksikaalistunheet omhaan omituisheen merkityksheen. Sanan tapaturmaa merkityksen saattaa piian ymmärttäät substantiivin tapaturma pohjalta, mutta ko partitiivi ei kaasuksenna indikeeraa tappaa, millä jotaki tehđhään, senkin oon selvempi klassifiseerata adverbiksi. Näitten joukkoin lisäksi oon semmoissii adverbii ko hopusti, visusti, viikottain, sađottain, vieretysten, rinnatusten, mikkä kyllä saattaa ymmärttäät niitten pohjasanan kautta, mutta mikkä oon deriveerattu vissiilä adverbisuffiksiila. Oma joukkonsa oon adverbit, mikkä ei koskhaan seiso yksin mutta vaađithaan etheen eli pörhään komplementin. Tämmöiset oon esimerkiksi adverbit käsin, päin, saakka, asti ja kiini. Net eroittaa adposisuuniista siitä, ette niitten komplementti oon toinen adverbi eli nomeni paikkakaasuksessa, ko adposisuuniitten komplementit oon genitiivissä eli partitiivissa. Esimerkiksi ithään käsin, takaisin päin, kottoo saakka, kotia asti, kiini Raisinvuonhoon saakka. Ylipuolela oon lujeteltu adverbiitten omituisuuksii niitten haamun jälkhiin. Kuitenkhaan kaikki taipumattomat eli vajavaparadigmaliset sanat ei ole adverbiita. Sillä häyđymä defineerata adverbit kans niitten syntaktisten omituisuuksiitten jälkhiin. Adverbit oon sitte vajavaparadigmalissii eli taipumattomiita sannoi mikkä 1. essiinythään prototyyppisesti verbin defineerauksena (1, 2) tahi komplementtina (3, 4), mutta kans substantiivin (5), adjektiivin (6) tai adverbin (7) defineerauksena ja vielä defineeramassa kokonhaista syntaktii (8), 2. saatethaan saađa oman defineerauksen tahi komplementin, eli net haamustethaan oman adverbifraasin [AdvP]. (1) Jensi löysi Kiilavaaran pääle [vasta eilen]. (2) Matti heilui siljola [hirmuisesti päissä]. (3) Kaija oon kotona. (4) Pekka meni ulos. (5) Jällissä oon [paljon turskaa]. (6) Yrkä oli [oikhein kaunis]. (7) Kläppi lukkee jo [kohta hyvin]. (8) Onneksi kaikin pärjäthiin hengen. Näjemä, ette ylipuolen esimerkiissäki oon sannoi, mikkä oon merkitty adverbiiksi (kotona, ulos), mutta mikkä ei saata saađa ommii defineerauksii, vaikka kuitenki selvästi kuuluthaan verbin seuralaishiin. Kattoma sitte, ette kaikki sanat, mikkä ei ole nomeniita eikä verbii eikä adposisuuniita ja mikkä oon verbin seuralaissii tahi defineerathaan substantiivii, adjektiivii, adverbii tahi koko syntaktii, oon adverbit. Adverbit pruukathaan jakkaat joukkhoin niitten merkityksen jälkhiin. Tämmöiset joukot oon. paikan adverbit, mikkä muistelhaan missä jotaki oon eli tapattuu eli mistä, mihin jotaki mennee eli tullee, aijan adverbit, mikkä muistelhaan koska, kunka ushein jotaki oon eli tapattuu, tavan adverbit, mikkä muistelhaan millä tavala, mihin laihiin, kunka jotaki tapattuu, määrän adverbit, mikkä muistelhaan, kunka paljon eli vähän jotaki oon eli mihin määrhään jotaki tapattuu, graadiadverbit, mikkä muistelhaan, kunka paljon eli vähän jotaki omituisuutta oon (adjektiivin eli adverbin defineeraukset), Löysät adverbit, mikkä kommenteerathaan koko syntaktin tottuutta, toivottavuutta eli muuta attityydii tahi siđothaan sen konteksthiin ympärillä. Näjemä sitte ette kolme ensimäistä joukkoo oon verbin seuralaiset, neljes eli määrän adverbit saatethaan olla verbin tahi substantiivin seuralaiset ja viiđes eli graadiadverbit oon adjektiiviitten ja adverbiitten seuralaiset ja kuuđes joukko eli löysät adverbit defineerathaan koko syntaktii. Kattoma näitä kaikkii tässä erittäin. Paikan adverbit Paikan adverbiila vastathaan kysymykshiin, mikkä tehđhään proadverbiila missä : mistä : mihin ~ mihinkä ~ minne(t). Paikka-adverbiile oon tyypilinen, ette niilä oon jonkulainen paikkakaasustaivutus. Muutamisti niilä oon kaikki kuusi paikkakaasushaamuu, muutamisti tyhä kolme, sisäpaikkakaasukset tahi ulkopaikkakaasukset. Paikan proadverbii Paikan proadverbiitten pohjana oon demostratiivipronomenit, ja sillä osala proadverbiista oon identtiset haamut demonstratiivipronomeniitten paikkakaasushaamuin kans. Verttaama pronomenniita ja proadverbiita keskenhänsä: Tabeli 54: Pronomeni contra proadverbi ¶
Vaikka pronomeniitten ja proadverbiitten haamut oon osaksi identtiset, se havaittemma kuitenki eron (1, 2): (1) Missä Pekka makkaa? Tuossa. Vrt. Tässä sängyssä. (2) Kreeta siirtyi tänne. Vrt. Kreeta siirtyi tähän kaupunkhiin. Ko prosana oon yksin, se oon proadverbi, mutta ko se oon substantiivin defineerauksena, se oon pronomeni. Paikan proadverbiila oon kans komparatiivihaamut (3, 4): (3) Mene vähän tuokemaksi, se sie näjet paremin. (4) Hiljemin Kaisa siirtyi vielä sikemäksi pohjaisheen. Tabeli 55: Paikan proadverbiitten komparatiivi ¶
Lisäksi oon päin-adverbillä haamustetuita proadverbiita, mikkä ilmoitethaan summaarista paikkaa tahi suunttaa: tääläpäin, sieläpäin, sieltäpäin, tänne(t)päin, tuone(t)päin, sinne(t)päin, tänne(t)käsin, tuone(t)käsin, sinne(t)käsin. Jos vastaus paikkakysymyksheen oon kielttäävä, vastaama kielttäävällä proadverbilla mishään, misthään, mihinkhään ~ minheen (5–7): (5) Missä? Ei mishään ~ missäkhään. (6) Mistä? Ei misthään ~ mistäkhään. (7) Mihin? Mihinkä? Minne(t)? Ei mihinkhään ~ minheen. Pane merkkhiin ette sitä oon näitten kans samanhaamuissii kieltopronomenniita (katto kohđasta 7.6.3). Siinä oon sama reekeli ko demonstratiivipronomeniitten kans: Ko sana oon substantiivin defineerauksenna, se oon pronomeni, mutta ko se haamustaa yksin fraasin, se oon adverbi. Sitä oon kans kyssyyvä proadverbi mihinkäsin, minkä oon haamustettu käsin-sanan kans (8). (8) Mie en ymmärä, mihinkäsin mie pitäisin lähteet. Relatiivinen paikka Relatiivista paikkaa ilmoittaavat adverbit muistelhaan, missä paikka oon muitten paikkoin suhtheen. Net vastathaan kysymykshiin 1. missä suunassa, mistä suunasta eli mihin suunthaan jotaki oon eli tullee, ja 2. missä paikka oon puhhuujan paikan suhtheen. Näitten kahđen funksuunin raja ei aina ole selvä, ja sammoi adverbiita saattaa muutamisti käyttäät kummassaki funksuunissa. 1-funksuunissa käytethään esimerkiksi seuraavii adverbiita: alhaala : alhaalta : alhaale(t), ylhäälä : ylhäältä : ylhääle(t), e(đ)essä : e(đ)estä : etheen, takana : takkaa : taka(t), vieressä : vierestä : vierheen, vierelä : viereltä : vierele(t), syrjässä : syrjästä : syrjhään, sisälä : sisältä : sisäle(t), ulkona : ulkkoo ~ ulkoa : ulos, keskelä : keskeltä : keskele(t), perässä ~ pörässä : perästä ~ pörästä : perhään ~ pörhään; vasemalla kä(đ)elä / vaseman kä(đ)en puolela : vasemalta kä(đ)eltä / vaseman kä(đ)en puolelta, oikkeela ~ oikealla ~ oikialla kä(đ)elä / oikkeen ~ oikean ~ oikian kä(đ)en puolela : oikkeela ~ oikealta ~ oikialta kä(đ)eltä / oikeen ~ oikean ~ oikian kä(đ)en puolelta; orjas, pohjas, norttos, vestas, öystäs; alaskäsin, alle(t)käsin, ylöskäsin, ylhääle(t)käsin, uloskäsin, sisäle(t)käsin, etheenkäsin, taka(t)käsin, perhäänkäsin ~ pörhäänkäsin, taka(i)sinkäsin, etheenpäin, taka(t)päin, ylöspäin, alaspäin, sisäle(t)päin, ulospäin, norttospäin, öystäspäin. Esimerkkii 1-joukon käytöstä (1–3): (1) Saha oli alhaala meren rannassa. (2) Oli niin lauha, ette lumi katos alhaalta, mutta ylhäälä sitä vielä oli. (3) Sie häyđyt käänttyyt ensistä vasemalle käđele, ja sitte se huonet oon siinä oikkeela käđelä. 2-funksuunissa käytethään esimerkiksi seuraavii adverbiita: likelä ~ liki(t) : likeltä : likele(t) ~ liki(t), lähelä : läheltä : lähele(t), kaukana : kauk(k)aa : kau(v)as; poissa : poi(e)s, poi(e)späin, muu(v)ala : muu(v)alta : muu(v)ale(t), tois(s)aala : tois(s)aalta : tois(s)aale(t), perilä : perile(t), kotona : kottoo ~ kotoa : kothiin ~ kotia(t), kotisalla. Esimerkkii käytöstä (4, 5): (4) Minun poika assuu kaukana Uslussa, mutta nyt se meinaa siirttyyt taas tähän likele. (5) Ko kauvan oon asunu muuvala, pois kottoo, se oon soma taas tulla kothiin. Muita paikan adverbii Osa paikan adverbiista oon semmoiset, ette net ei ollenkhaan essiiny yksin, mutta aina yhdessä jonku nomenifraasin kans. Tämmöiset oon esimerkiksi adverbit lähtö(i)sin ja koto(i)sin ja kans poi(e)s, silloin ko haluthaan muistela, mistä paikkaa joku tullee eli missä joku assuu. Niin ko (1) Erkki oon Uslusta lähtö(i)sin ~ koto(i)sin ~ poi(e)s. Ylipuolela oon jo esitetty adverbiita, missä adverbin osakomponenttina oon suunta-adverbit päin ja käsin. Nämät saatethaan olla kans ilmansuunttaa (2) tahi paikkaa ilmoittaavan substantiivin (3) eli paikannimen (4) seuralaisena. Esimerkkii: (2) iđästä käsin, ithään käsin, läntheen käsin, etelhään käsin, pohja(i)sheen käsin, (3) aaphaan käsin, väylhään käsin, ranthaan käsin, merheen päin, (4) Raisista käsin, Raishiin käsin, Niemenaikhuun käsin, Vesisaarheen käsin, Raishiin päin. Epäittenäiset ja adposisuuniita muistuttaavat oon adverbit saakka, asti(t) ja kiini(t), mikkä haamustethaan adverbifraasin ja vaađithaan tasan komplementin, mikä oon paikka-adverbi (5) eli substantiivifraasi paikkakaasuksessa (6–9). Tavalinen oon, ette fraasin ensipaikala oon kiini(t), sitte nomeni elatiivissa (8, 9) eli illatiivissa (7, 8), muutamesti ablatiivissa eli allatiivissa (6), ja sitte joko asti eli saakka. (5) Oletko sie kuoranu minnuu [kiini tänne asti/saakka]? (6) Se mies kuoras minnuu [kiini kotisiljolta/kotisiljole saakka/asti]. (7) Mie ole seilanu [kiini Vuorehaan saakka/asti]. (8) Mie olen pyytäny tämän joen [kiini Pitkästäniemestä asti] ja tuone [Seithaan asti]. (9) Martin oon lähtöisin [kiini eteläpäästä Norjaa]. Adverbit kiini(t) ja asti(t)/saakka saattaa jättäät pois fraasiista (5–9), ja net oon kuitenki täyđeliset. Sanat poikki(t) ja läpi(t) käytethään kans adposisuuninna (katto kohđat 10.1.3 ja 10.1.4), mutta net järjestythään kans paikan adverbiitten (11) ja semmoisten nomeniitten kans, mikkä oon paikkakaasuksessa (10, 12). (10) Kyllä sie löyđät sen huonheen, ko menet [tuosta sillasta poikki]. (11) Aja vain [sieltä läpi], kyllä sieltä päässee. (12) Kynttilän näkö loisti [klasista läpi]. Aijan adverbit Aijan adverbit ilmoitethaan aijankohtaa muun aijankohđan suhtheen (1), net muistelhaan, kunka ushein eli kunka kauvoin jotaki tapattuu (2), ja kans tapattumisen loppumisen eli alun aijankohđan (3). Net ei koskhaan ole syntaktissa komplementtina mutta vaphaan adverbiaalin funksuunissa. (1) Eilen mie olin Alattiossa, tääpänä mie olen Tromssassa, mutta huomena mie lähđen Vesisaarheen. (2) Muutamisti mie olen surulinen, mutta usheimitten mie olen iloinen. (3) [Kiini aamusta saakka] ja [ilthaan asti] Liisa tyhä lauleli. Aika muun aijan suhtheen Aikkaa muun aijankohđan suhtheen ilmoitethaan esimerkiksi seuraavat adverbit: tääpänä, eilen, huomena, ylihuomena, toissapäivänä, nyt, ajoissa ~ aijala, varhain, varhemin, hiljain, hiljemin, ennen, ensin, ensistä, jälkhiin ~ jälkheen, jälemin, viimeksi, e(đ)eltäkäsin ~ e(đ)eltäpäin, nyky(j)ään ~ nykyaikhaan, viimiaikhoin, vanhaasseen aikhaan, alusta ~ alusti ~ aluksi, lopulta ~ lopuksi ~ loppuin lopuksi, viime(i)n, samassa ~ samala ~ samala aik(k)aa, jo, vielä, vasta, äskön, hiljan ~ hiljattain, aikkaa, taas, justhiin, sitte, heti, paikala, varsin, yhtäaik(k)aa, yhtäkkii ~ yhtäkkiä, toiste(t), uu(đ)esti, taas, sitte vasta. Esimerkkii käytöstä (1–3): (1) Varhemin mie asuin Kaivuonossa, Raishiin mie siiryin hiljan, mutta heti mie taas aion siirtyät takasin Kaivuonhoon. (2) Jos net kallaa saava, se oon ostaja varsin. (3) Viimiaikhoin oon ollu ihmisillä fiinit piilit, mutta vanhaassen aikhaan net olthiin huonot. Jatkuuva ja toistuuva aika Jatkuuvaa aikkaa eli sitä, kunka ushein jotaki tapattuu, ilmoitethaan esimerkiksi seuraavat adverbit: aina, tasan, iänkaikkisesti, jatku(u)vasti, kaikesti, (ei) koskhaan, ylheensä, tavalisesti, myöthäänsä ~ myötään, yhtenhään, ushein ~ usheen ~ ussein, usseesti ~ useasti ~ usiasti, usheemin ~ useammin ~ usiammasti, usheimitten ~ usseimitten, tihheesti ~ tiheästi ~ tihiästi, monesti, joskus, muutamesti ~ muutamisti, toisinhaan, välilä ~ välhiin ~ välistä, tuoloin tällöin, toisin ai(j)oin, aina koskaki, vähitellen, harvo(i)n ~ harvakseen ~ harvotellen ~ harvhaan, harvemin, harviimasti, päivälisesti, vuotisesti, kerran, yh(đ)esti, kah(đ)esti, kolmesti, neljesti ~ neljästi. Esimerkkii (1–3): (1) Meile tullee nyt posti päivälisesti, mutta varhemin se tuli harvotellen. (2) Kranni käy meilä myöthäänsä, ja usheimitten sillä oon kakkoi myötä. (3) Ei meilä kaikesti ollu kannoi mutta muutamesti kyllä. Aijan alku- ja loppukohta: kiini(t) – saakka/asti Aijan alkkuu ja loppuu ilmoitethaan samhaan laihiin ko matkanki alkkuu ja loppuu eli adverbiila kiini(t) – asti/saakka (katto eđelä kohđasta 9.2.3). Eroituksena oon, ette tässä adverbi, eli kuitenki yksi näistä, oon kohta pakolinen, ette fraasi oon täyđelinen (1–5). (1) Pekka asui kotona [kiini menheesseen vuotheen asti/saakka]. (2) Hän halus assuut kotona [viimisheen asti/saakka]. (3) Hän oon asunu Vesisaaressa [nuoresta saakka/asti). (4) Sielä saa tansata [kiini aamhuun asti/saakka]. (5) Kyllä sielä saa tansata [aamusta asti/saakka], jos niin halluu. Adverbit haamustethaan kans fraasin seuraavan alasyntaktin kans (6, 7): (6) Mie olen pyytäny [siitä asti/saakka, ko lapsena aloin]. (7) Mie kävin Tromssassa joka vuosi [kiini siksi, ko mie heitin] [~ siihen asti, ko mie heitin]. Tavan adverbit Tavan adverbiila meinathaan tässä ensiksiki vasituissii tavan adverbiita, mikkä muistelhaan tekemisen tappaa (1, 2). Nämät oon usheimitten laitettu sti-suffiksin avula (1). Toiseksi tässä tarkoitethaan semmoissii adverbiita, mikkä muistelhaan, missä olotilassa, fyysilisessä eli psyykilisessä eli muussa semmoisessa, joku eli jokku oon (3, 4). (1) Sie puhut kainun kieltä kaunhiisti. (2) Mikko lähti kothiin rukatuksella. (3) Tallin seinät oon kaltossa. (4) Maija joi viinaa ja tuli heti päihin. -sti-adverbit Tavalissiimin tavan adverbit haamustethaan derivasuunisuffiksilla sti. Tämä oon aivan produktiivinen suffiksi, ja sen saattaa lisätä kohta kaikkhiin adjektiivhiin ja muutamisti kans substantiivhiin. Esimerkkii: hyvästi, paremasti, hopusti, kovasti, huonosti, lujasti, keskinäisesti, pahasti, fiinisti, helposti, helpomasti, hienosti, hithaasti, hithaamasti, kaunhiisti, kevveesti ~ keveästi ~ keviästi, kummasti, kunnolisesti, liukkhaasti, noppeesti ~ nopeasti ~ nopiasti, onnelisesti, rahalisesti, rauhalisesti, rumasti, selvästi, sievästi, siivosti, somasti, taitavasti, tarkasti, vaphaasti, viekkhaasti, viishaasti, vissisti, näpsästi, puhthaasti, päivälisesti, lujasti, ankarasti, ruokottomasti, hurskhaasti, pyhästi, laiskasti, lykylisesti, hauskasti, vi(j)attomasti, vihaisesti. Esimerkkii käytöstä: (1) Nyt tulet hopusti ja olet siivosti! (2) Faarin nimi oli Jakob, mutta met käskimä sen päivälisesti Jaakoksi. sti-adverbiila oon kans komparatiivi- ja superlatiivihaamut. Net haamustethaan seuraavalla laila: Tabeli 56: sti-adverbiitten komparasuuni ¶
Esimerkki komparatiivin (3) ja superlatiivin (4) käytöstä: (3) Hänelä oon paremin ~ paremasti  tääpänä ko eilen. (4) Matti hihtaa meistä hithaimitten ~ hithaiten. Muita tavan adverbiita Funksuunilta samantapaiset ko ylipuolen sti-adverbit oon kans kivettynheet partitiivin ja epäproduktiivisen intstruktiivin haamut (1), mutta muittenki kaasushaamuin näköiset tavan adverbit oon mahdoliset (2). Näissa saattaa olla myötä kans possessiivisuffiksi. Lisäksi tavan adverbiissa saattaa olla myötä joku muuki derivasuunisuffiksi ko sti, mutta net ei ole produktiiviset (3). (1) hiljaa, hätähättää, sallaa, tapaturmaa, hyvin, kovin, oikhein ~ oikheen, väärin, päinvastoin, varkhain, näin, nuoin ~ nuin, niin, (kyssyyvä adverbi) kunka ~ kuinka; (2) rukatuksela, sattumalla ~ sattumalta, vahingossa ~ vahinkossa, mielelä, halula, suunile, säntilheen, täsmälheen; (3) vaiti, ääneti, vasiten, väkisten, muuto(i)n, samoten. Aivan erityinen joukko oon (i)sin-loppuiset adverbit, mitä käytethään erinomhaittain liikkumistavan kuvvaamisheen (4). (4) hihtosin, ajosin, lentosin, varkhaisin. Esimerkkii käytöstä (5–6): (5) Kunka teiđän trääninki eđistyy? (6) Maija lattoi rukatuksela ruokkaa, ja sillä se väkisten paloi. (7) Kyllä mie lähen mielelä lentosin Uslhuun, hihtosin kestää niin kauvon. Olotila-adverbiita Olotila-adverbit muistelhaan, ette 1. missä asemassa joku ihminen eli sen kropinosa eli joku muu entiteetti oon, 2. minkälaisessa psyykilisessä eli fyysilisessä olotilassa joku oon, 3. missä sijassa toisen eli toisten eli ittensä suhtheen joku oon, ja kans 4. kunka suuresta joukosta oon kysymys. Olotila-adverbit oon ushein paikkakaasuksessa, tavalissiimin olokaasuksessa tahi tulokaasuksessa. Muutamphiin 1-joukon asema-adverbhiin saattaa liittyyt kans possessiivisuffiksi, minkä saattaa jättäät poiski. 1-joukon olotila-adverbiita oon esimerkiksi seuraavat: paiko(i)la(nsa) : paiko(i)le(nsa), sijala(nsa) : sijalta(nsa) : sijale(nsa), lappheela(nsa) : lappheele(nsa), kaltossa : kaltthoon, kallela : kallele(t), vinossa : vinhoon, viinossa : viinthoon, nojassa : nojhaan, kumossa : kumhoon, vinkkelissä : vinkkelhiin, pystössä : pysthöön, suorassa : suorhaan, poikittain, jalkasessa : jalkasheen, jalo(i)la : jalo(i)le(t), nelinkontin, nurinniskoin, nurin, nurinpäin, oikheinpäin ~ oikheenpäin, ylöspäin, alaspäin, poikittain. Esimerkkii käytöstä (1–3): (1) Annilta meni polvi sijaltansa, mutta heti Pekan Erkki pani sen taas sijalensa. (2) Ei se seinä ollu paljon kaltossa, piian millimeetterin eli pari se oli jääny kalthoon. (3) Siinä oli yksi venet kumossa alapuolela tien. 2-joukon olotila-adverbiita oon esimerkiksi seuraavat: naimisissa : naimishiin, päissä : päihin, tyrmässä ~ tyrmissä : tyrmhään ~ tyrmhiin, hengissä : henkhiin, palavissa, kylmetyksissä, häpheissä, itkheilä, suunilta, kuolihaaksi, umpinensa ~ umpinansa, ummessa : umpheen, pilassa : pilhaan, li(v)ossa : li(v)osta : likhoon, rikki(t), poikki(t), halki(t), auki(t), kiini(t), läpi(t), kesken, seka(i)sin, täynä : täythöön. Esimerkkii käytöstä (4–6): (4) Lamphaita lyöthiin ette menthiin tyrmhiin, mutta vielä net olthiin hengissä. (5) Anni oli niin häpheissä, ette oli palavissa. (6) Minula meni fryysi rikki ja kaikki ruvat pilhaan. 3-joukon olotila-adverbiita oon esimerkiksi sauraavat: ko(v)ossa : kokhoon, yh(đ)essä : yhtheen, karussa : karkhuun, hukassa : hukkhaan, korjussa : korjusta : korjhuun, syrjässä : syrjhään, jäljelä : jäljele(t), joukossa : joukkhoon, laakissa, seurassa : seurhaan, matkassa : matkhaan, myötä. Esimerkkii käytöstä (7, 8): (7) Jos sie otat lapset myötä, se meilä oon taas koko peret kovossa. (8) Pane kaikki tavarat visusti korjhuun, ettei net jouđu hukkhaan. Resiprookkista asenttoo toinen toisen suhtheen ilmoitethaan tavalissiimin tusten- ~ tysten-derivasuunisuffiksilla, joskus kans kkain- ~ kkäin-derivasuunisuffiksilla, niin ko rinnatusten, vieritysten, likitysten, pääletysten, perätysten ~ pörätysten, käsitysten, sölitysten, vastakkain, rinnakkain, peräkkäin ~ pöräkkäin, peräsukkaa ~ pöräsukkaa. Esimerkiksi (9): (9) Pikku-Liisa ja Iso-Liisa tulthiin tänne pörätysten, ja niin het sitte menthiin käsitysten ranthaan. 4-joukon olotila-adverbiita oon esimerkiksi seuraavat: yksin, kah(đ)en, kolmen, neljen ~ neljän, vii(đ)en jne.; molemin, kaikin, erittäin, harvassa, ominpäin, keskenänsä. Esimerkkii käytöstä (10–13): (10) Lapset olthiin kotona kolmen. (11) Heti met lähđimä kaikin. (12) Se oli silloin, ko muori vielä eli ja olima molemin. (13) Sen pittää jokhainen maksaat erittäin. (14) Het puhuthiin assiin ympäri keskenänsä. Määrän adverbit Määrän adverbit vastathaan kysymykshiin kunka paljon? mihin määrhään? Mitattaava assii saattaa olla jonku ainheen määrä, aijan pittuus jne. Määrän adverbit saatethaan haamustaat kvanttorifraasin yksin (1, 2) eli net saatethaan kans haamustaat kvanttorifraasin substantiivin kans (3, 4). Tämmöisessä kvanttorifraasissa substantiivi seissoo määrän adverbin pörässä ja oon partitiivissa. (1) Mie rakastan sinnuu paljon/vähän/hirmusti/liik(k)aa/nokko. (2) Het asuit meilä vuosittain. (3) Meressä oon [paljon/vähän/viljasti/hirmusti/nokko kallaa]. (4) Pekka sai komuunilta [säkittäin jauhoo]. sti-adverbit ja paljous Adverbisuffiksilla sti haamustethaan tavan adverbiin lisäksi adverbii, mikkä meinathaan, ette jotaki oon paljon. Pohjasanana oon adjektiivi, joka meinaa jotaki kamalaa eli kovvaa (1), eli jotaki muuta passelii omituisuutta (2), mutta pohjasana saattaa olla kans kirosana (3). (1) hirmusti, hirmusesti, hirveesti ~ hirveästi ~ hirviästi, kauheesti ~ kauheasti ~ kauhiasti, kamalasti, valjusti, kovasti, kivasti, julmasti; (2) suuresti, isosti, viljasti, hyvästi, mah(đ)ottomasti, loppumattomasti, huomattavasti; (3) pirusti, helvetisti. Käytöstä katto ylipuolelta kohđasta 9.5 esimerkit (1, 3). Paljon contra vähän, liikkaa eli soppeevasti Suhtheelista määrää skaalala paljon–vähän ilmoitethaan esimerkiksi adverbit paljon, vähän, vähä(i)sen, pikku(i)sen, vaanasti, (ei) olheen ~ olheenkhaan, nokko, kylliksi, liiaksi, täysin, kokonhansa ja suffiksilla sti laitetut adverbit passelisti ja soppeevasti ~ sopevasti. Tavalissiin paljoo määrää ilmoittaava adverbi oon paljo(n). Adverbi oon eriskumhainen siinä, ette sillä oon olemassa kans partitiivin näköinen haamu paljoo ~ paljoa, mitä saattaa käyttäät kieltosyntaktiissa. Sen vastapari oon vähä(n), millä kans oon partitiivin näköinen haamu vähhää. Näilä kahđela adverbilla oon komparatiivi- ja superlatiivihaamut. Tabeli 57: Sannoin paljo(n) ja vähä(n) komparasuuni ¶
Esimerkiksi (1–7): (1) Klassissa oon [paljon lapsii]. (2) Ei sielä ole [enämältä kallaa]. (3) Vuonosta saa [enniimitten saittaa]. (4) Liisa ostaa [vähän vaattheita]. (5) Kreetala oli [vähemän vaattheita]. (6) Priita rakastaa Mikkoa paljon, mutta minnuu hän rakastaa [vielä emämen]. (7) Etkö sie saattais puhuat [vähäsen vähemän]? Ko jotaki kokonhansa vailuu, käytethään sannoi (ei) vähhääkhään eli (ei) olheen ~ ollenkhaan (8, 9). vähhääkhään oon haamulta vähä-sanan partitiivi, mutta ko se ei kongrueeraa fraasissa myötä olleevan substantiivin kans, se näjemä, ette se oon adverbi (9). (8) Meilä ei ollu [vähhääkhään/olheen/ollenkhaan ruokkaa]. (9) Mutta met kyllä tieđämä, ettei Pekan muistelukset olheet [vähhääkhään jouttaaviita puhheita]. Verttaa näitä kans lukumäärän pronomenhiin paljo ja vähä (kohta 7.6.4). Muita määrää ilmoittaavii adverbiita oon pikku(i)sen, vähä(i)sen, hitu(i)sen ’litt’, vaanasti, mikkä kaikki meinathaan pientä määrää (10, 11). (10) Anna mulle [pikkusen rakkhautta]. (11) Heikka antoi mulle [vaanasti rakkhautta]. Määrän suhtheelista paljoutta kuvathaan kans adverbit nokko, kylliksi, lii(j)aksi ~ liik(k)aa ja passelisti, soppeevasti ~ sopevasti (12). (12) Pikku-Matila oon [nokko/kylliksi/liiaksi/passelisti/sopevasti vaattheita]. Adverbi verran ~ verta haamustaa demonstratiivipronomenin kans adverbifraassii sen verran ~ sen verta, tuon verran ~ tuon verta, tämän verran ~ tämän verta, mitä ette-syntakti defineeraa (13). Summaarista määrää taas ilmoittaa fraasi jonku verran ~ jonku verta (14). (13) Minula oon [sen verran ruokkaa], ette juuri pärjään. (14) Oon mulla porroiki [jonku verran]. verran~verta-fraasissa määrän ilmoittaajana saattaa olla kans substantiivi, esimerkiksi venheen verran lauttoi meinaa ’niin paljon lauttoi, ette niistä saattaa rakenttaat venheen’. Adverbit kokonhansa ja täysin tarkoitethaan maksimaalista määrää, ja sillä net passathaan huonosti haamustamhaan fraassii substantiivin kans, mutta haamustethaan määrän adverbina oman fraasin (15). (15) Mie olin kokonhansa/täysin öksyny tunturhiin. Aijan määrästä muistelee sanapari kauvo(i)n ~ kauan, (ei) kau(v)aa (10, 11). (10) Mie olin kyllä feeriällä kauan, mutten kuitenkhaan [liian kauan]. (11) Oli meilä kanojaki, mutta ei kyllä [kauaa aikaa]. Määrän usheus Määrän usheutta kuvvaamhaan käytethään derivasuunisuffiksilla (i)ttain ~ (i)ttäin deriveeratuita adverbiita. Tyyppi oon oikhein produktiivinen: Adverbin saatethaan tehđä mistä tahansa lukusanasta (1), määrämittaa ilmoittaavasta mittasanasta (2) tahi muusta mittaa ilmoittaavasti substantiivista (3). Esimerkkii: (1) yksittäin, kaksittain, kolmittain, kymmenittäin, sa(đ)o(i)ttain, tuhansittain, miljoonittain; (2) meetterittäin, kilomeetterittäin, miilo(i)ttain, tiimo(i)ttain, viiko(i)ttain, vuosittain; (3) jouko(i)ttain, tokittain, läjittäin, säkittäin, tynnyrittäin, ämpärittäin. Esimerkkii käytöstä (4–9): (4) Uuen vuoen aattoiltana nuoret kokkoonuthaan kymmenittäin, muutamesti saottain tähän kentäle. (5) Mies käveli tiimoittain ja miiloittain auttiinta tunturii. (6) Skruvi-seđälä oon [säkittäin rahhaa]. Tarkkaa määrää ilmoitethaan tavalisesti objektiadverbiaalilla eli adverbiaalilla, mikä oon objektin haamussa (7, 8), eli sitte kvanttorifraasila (9). (7) Mie asuin Vesisaaressa vuoen. (8) Met kävelemmä miilan joka päivä. (9) Maija sai kallaa [tuhanen killoo]. Graadiadverbit Graadiadverbit muistelhaan, missä määrin eli kunka paljon jotaki adjektiivin eli adverbin ilmoittammaa omituisuutta oon, ja vastathaan kysymyksheen, minkä saattaa esittäät graadiadverbila kunka ~ kuinka (1–3). Net ei haamusta yksin fraassii, mutta seisothaan adjektiivin (4) eli adverbin (5, 6) defineerauksena. Net  (1) [Kunka ahkera] Matti on? (2) [Kunka varhain] tet tulitta? (3) [Kunka paljon] turska maksaa? (4) Matti oon [hirmu / lii(j)an ~ liika / melkhein ~ melkheen / kovin / niin ahkera]. (5) Met tulima [hirmu / lii(j)an ~ liika / melkhein ~ melkheen / kovin / niin varhain]. (6) Turska maksaa [hirmu / lii(j)an ~ liika / melkhein ~ melkheen / kovin / niin paljon]. Graadiadverbiita oon seuraaviita tyyppii: Adjektiivista laitetut omituisuuđen paljouđen adverbit Tavalissiin graadiadverbiitten tyyppi oon adjektiivista laitetut omituisuuden paljouđen adverbit, mikkä oon genitiivin haamun kans identtisessä haamussa (1, 2) ja ilmoitethaan, ette omituisuutta oon paljon. (1) Ruoka oli [kauheen ~ kauhean ~ kauhian / hirveen ~ hirveän ~ hirviän / kamalan / hirmun / hirmu(i)sen hyvä. (2) Mie hihtasin eilen [kauheen ~ kauhean ~ kauhian / hirveen ~ hirveän ~ hirviän / kamalan / hirm(n ~ hirmu(i)sen paljon / kau(v)an]. Se oon mahđolinen käyttäät samassa funksuunissa kans sti-adverbii (3). (3) Mie nukuin viimi yönä [kauheesti ~ kauheasti ~ kauhiasti / hirmu(i)sesti / mah(đ)ottomasti hyvin]. Sanoi hirmu ja hirmu(i)nen käytethään graadiadverbina kans nominatiivin haamussa, niin ko hirmu kovat säät, hirmunen hyvä safti. Näjemä, ette näitten graadiadverbiitten pohjana oon pitkältä samat adjektiivit ko määrän sti-adverbiila. Muita omituisuuđen graadii ilmoittaavii adverbiita Omituisuuđen suhtheelista graadii ilmoittaavii adverbiita oon esimerkiksi (korkkee graadi) kovin, aivan, ihan, (matalampi graadi) melkhein ~ melkheen, joksiki, kohta, (riittäävä graadi) nokko, (liika korkkee graadi) lii(j)an ~ liika; (muita) kokonhansa, täysin, puolittain, osittain ~ osaksi, tuplasti (1, 2). (1) Kreeta oon [kovin / joksiki / siksiki / nokko / lii(j)an kaunis vaimo]. (2) Mie kyllä piän ette se ajatus oon [kokonhansa/täysin hullu]. Omituisuuđen graadii kontekstin suhtheen ilmoitethaan adverbiila niin, näin, nuoin ~ nuin ~ noin (3). (3) Mie en tieny, ette sie saatat kainun kieltä [nuoin ~ nuin ~ noin hyvin]. Tarkkuuđen graadin adverbit Tarkkuuđen graadin adverbit muisteleevat, ette oonko jotaki assiita, ainetta, joukkoo tarkka vain epätarkka määrä (1) tahi oonko niitä yli tahi alle muistelun määrän (2). (1) justhiin ~ justhiinsa, joksiki, suunile(t), nuoin ~ nuin ~ noin; (2) alle(t), rappeesti ~ rapeasti ~ rapiasti, yli(t) ~ ylitte, kohta, liki(t), melkhein ~ melkheen, enintä ~ enimitten ~ enniimitten, vähhiintä ~ vähintä ~ vähittäin, kuitenki ~ kuiten, kork(k)einta ~ kork(k)einthaan. Esimerkkii molemista (3, 4). (3) Kallaa tuli [justhiin / joksiki / suunile(t) / alle(t) / yli(t) / rappeesti ~ rapeasti ~ rapiasti / liki(t) / enintä / kuiten / kork(k)einta viisi sattaa killoo]. (4) Met aijoma olla Raisissa [justhiin / joksiki / suunile(t) / alle(t) / yli(t) ~ ylitte / rappeesti ~ rapeasti ~ rapiasti / liki(t) / enintä / kuiten / kork(k)einta viikon]. Näjemä, ette tarkkuuđen graadin ilmoittamisessa käytethään osittain sammoi adverbiita ko omituisuuđen graadinki ilmoittamisessa. Löysät adverbit Löysät adverbit oon sannoi, mikkä ei defineeraa mithään vissii syntaktin ossaa, mutta siđothaan sen konteksthiin, kommenteerathaan sitä eli muutoin lisäthään syntakthiin jonku nyansin. Net ei haamusta fraassii eli net ei saa ommii defineerauksii. Konnektiivit Konnektiivit refereerathaan johonki teksthiin eli puhheesseen, mikä oon syntaktin ulkopuolela, ja siđothaan sen siihen (1, 2). (1) Mie olin eilen sairas. Sillä mie en päässy tulemhaan sinun tykö. (2) Mie olin eilen sairas, mutta kuitenki mie lähđin koulhuun. Konnektiiviita oon esimerkiksi seuraavat (3): (3) sen takia, sillä, silti, sentäh(đ)en, nä(j)et, sitte(n), kuitenki ~ kuiten, (ei) kuitenkhaan, senthään, sitte(n)ki, (ei) sitte(n)khään, muuto(i)n ~ muutosin, taas, tois(s)aaltakäsin, kuulema(n), lopuksi, lisäksi. Kommenttiadverbit Kommenttiadverbit muistelhaan puhhuujan eli kirjoittaajan ajatuksii siitä, oonko syntaktissa ilmoitettu assii toivottava, uskottava, mahđolinen jne. (1–4). (1) Ilman sie tulet minun myötä kothiin. (2) Onneksi sie olet jo tervet. (3) Pekka lähtee kaikisti mielelä koulhuun. (4) Mie en vain ymmärä, mitä sie sillä meinasit. Kommenttiadverbiita oon esimerkiksi seuraavat (5): (5) arvattavasti, arvatenki, luultavasti, sikkaristi, varmasti, varmastikki, (ei) varmastikhaan, vishiin ~ vissiin ~ vissisti, vissimästi, (ei) vishiinkhään ~ vissiinkhään, tottavishiin, (ei) tottavishiinkhään, tuskin, toivottavasti, tietenki, (ei) tietenkhään, piian, ilman, erinomhattain, olletiki, erittäinki, eriliikaisesti, tosin, to(đ)esta, muka, makka, (ei) su(i)nkhaan, onneksi, mah(đ)olisesti, melkhein ~ melkheen, mielelä, (minun, sinun, hänen, me(iđ)än, te(iđ)än, he(iđ)än) mielestä, oikkeesti ~ oikeasti ~ oikiasti, oikkeesthaan ~ oikeasthaan ~ oikiasthaan; kyllä, nyt, vain ~ vaan, oikhein ~ oikheen. Adposisuunit: postposisuunit ja preposisuunit Adposisuunit eli postposisuunit ja preposisuunit oon sannoi, mikkä oon taipumattomat tahi niitten paradigmhaan kuuluu tyhä kaksi eli kolme kaasushaamuu, ja mikkä vaađithaan ittensä komplementiksi jonku nomenin. Net sitte haamustethaan niin käsketyn adposisuunifraasin eli PP:n. Syntaktissa adposisuunifraasin funksuuni oon komplementtiadverbiaali eli vapaa adverbiaali. Net jajethaan kahtheen joukkhoon, postposisuuniiksi ja preposisuuniiksi, sen jälkhiin oonko niitten komplementti adposisuunin pörässä eli sen eđessä. Preposisuuni seissoo ittensä komplementin eđessä (1) ja postposisuuni sen pörässä (2). (1) Lato seissoo [keskelä niittyy]. (2) [Talon takana] oon tyhä mettää. Adposisuunin kriteerinnä oon, ette sitä ei saata jättäät syntaktista pois ilman ette syntaktista tullee epägrammatikaalinen (3, 4). (3) *Lato seissoo niittyy. (4) *Talon oon tyhä mettää. Komplementti seissoo grammatikaalisessa kaasuksessa eli tavalisesti se oon genitiivissä tahi partitiivissa, muutamisti kans nominatiivissa. Eli syntaktissa (5) (5) Mies laski nuoran toisen pään [korsteenistä läpi]. konstruksuunii korsteenista läpi ei klassifiseerata adposisuunifraasiksi, sillä ko siinä oon substantiivi elatiivissa. Sen saattaaki muuttaat niin, ette sannoo (6) (6) Mies laski läpi sitte nuoran toisen pään korsteenista. läpi-sanan saattaa syntaktista jättäät kokonhansa poiski (7): (7) Mies laski sitte korsteenista nuoran toisen pään. Mutta jos siinä seisois (8) (8) Mies laski sitte nuoran toisen pään [korsteenin läpi] ~ [läpi korsteenin]. niin korsteenin läpi ~ läpi korsteenin oltais kumpiki adposisuunifraassii, ensimäinen postposisuuniifraasi ja toinen preposisuunifraasi. Yksi oon kuitenki poikkeema: Preposisuunin ilman kans käytethään abessiivii, ja kuitenki piđämä sitä tässä adposisuuninna (9). (9) Liisa laukkoi niitylä [ilman kengittä]. Siinä ei saatakhaan hajoittaat konstruksuunii eli ei saata sannoot (10) (10) *Liisa laukkoi ilman niitylä kengittä. Mutta sen suhtheen se ei ole adposisuuni, ette sanan ilman saattaa syntaktista kokonhansa jättäät poiski (11). (11) Liisa laukkoi niitylä kengittä. Postposisuuniin yksi merkki oon kans se, ette sillä ei ittellänsä saata olla mithään defineerausta sen nomenikomplementin lisäksi. Eli ei saata sannoot (12) (12) *Liisa kiikkus [kiven isolle pääle]. Adposisuunin komplementila defineeraus tietenki saattaa olla (13). (13) Liisa kiikkus [ison kiven pääle]. Se oon kans tärkkee tuntomerkki, ette adposisuuni tyyrää sen komplementtii eli päättää, missä kaasuksessa sen komplementti oon. Sillä se ei ole sikkari, ette oon oikhein pittäät adposisuuninna semmoissii konstruksuuniita ko (14) (14) En mie muista, oliko [viittä vuotta jälkheen], ko meiđän äiji kuoli. Verttaa syntakthiin (15): (15) Se oli [viisi vuotta jälkheen], ko meiđän äiji kuoli. Eli konstruksuunissa (14) oon partitiivi sillä, ette puhhuuja ei ole sikkari assiista, eikä sillä, ette viittä vuotta oon jälkheen-postposisuunin komplementti. Alapuolela adposisuunit jajethaan niitten merkityksen eli semanttisen funksuunin kautta. Paikan adposisuunit, aijan adposisuunit, tavan adposisuunit, syyn adposisuunit, paljouđen adposisuunit, suhđetadposisuunit, läpinäkymättömät adposisuunit ja löysät adposisuunit. Alapuolela näjemä, kunka sammaa adposisuunii saatethaan käyttäät usheemassa funksuunissa. Paikan adposisuunit Paikan adposisuunifraasit ilmoitethaan subjektin eli objektin eli siis korrelaatin sijan eli liikkheen fraasin komplementin ilmoittaman paikan suhtheen. Adposisuunit oon ushein paikkakaasusten kivettynheitä haamui, ja ilmoitethaan, missä joku oon, mistä joku tullee eli mihin joku mennee. Sillä niilä ushein oon kolme kaasushaamuu: inessiivi, elatiivi ja illatiivi tahi adessiivi, ablatiivi ja allatiivi. Monele paikan adposisuunille löyttyy kans identtinen pari adverbiitten joukosta. (Katto kohđasta 9.2 Paikan adverbit ja eriliikaisesti kohđasta 9.2.2 Relatiivinen paikka.) Paikan adposisuunit saattaa jakkaat sen jälkhiin, ilmoitethaanko net korrelaatin asenttoo adposisuunin komplementin suhtheen (1–4), korrelaatin välimatkaa (5) eli ylheisyyttä komplementin suhtheen (6), mihin suunthaan korrelaatti liikkuu eli oon adposisuunin komplementin suhtheen (7) ja mikä oon korrelaatin ruutta (8). (1) Repo oli tehny [laattiin alle] kuopan. (2) Erkki assuu [likelä minnuu]. (3) Kissa oli tarttunu [kivviin välhiin]. (4) Nyt laskeva huonheita [entisten puteettipelloitten pääle]. (5) Sitte tulima jo [liki Vesisaarta]. (6) Met kuljeskelima [ympäri Tromssaa]. (7) Maija oli ajanu jo monta miilaa [Vesisaarta vasten]. (8) Sie piđät mennä [poikki meren], jos sinne meinaat päästä. Asento toisen paikan suhtheen Tavalinen oon, ette adposisuunifraasi ilmoittaa, mikä korrelaatin asento oon adposisuunin komplementin suhtheen, niin ko ette oonko se sen alla, päälä, eđessä, vieressä vain missä. Näilä adposisuuniila oon ylheisesti olemassa kans liikkheen suunttaa ilmoittaavat haamut eli yhđenlaiset errooma- ja tulemahaamut. Tämmöiset oon (missä : mistä : mihin) alla : alta : alle(t), päälä : päältä : pääle(t), e(đ)essä : e(đ)estä : etheen, takana : takkaa : taka(t), vieressä : vierestä : vierheen, syrjässä : syrjästä : syrjhään, perässä ~ pörässä : perästä ~ pörästä : perhään ~ pörhään, sisälä : sisältä : sisäle(t), välissä : välistä : välhiin, välilä : väliltä : välile(t), tykönä : tykköö ~ tyköä : tykö(t) ja ympäri(t). Nämät kaikki oon postposisuuniita, minkä komplementit seisothaan genitiivissä (1–11). (1) Matti asui siinä [Santatörmän alla]. (2) Laiva vajos [meren alle]. (3) Ruuttapiilit toppaava [tämän törmän pääle]. (4) Sammeli kumartui [kuninkhaan etheen]. (5) Lapsi tullee joka yö [meän vierheen]. (6) Ennen oli täynä puteettipeltoja [huonheen ympärit]. (7) Se oon iso ja kaunis paikka [mettän sisälä]. (8) Siinä juoksi vesi [kiven sisältä]. (9) Hyljet uipi [jäitten välissä]. (10) Alfi oli tietyössä [Pyssyjoven ja Lemmijoven välilä]. (11) Tule huomena [minun tyköt]! Asenon toisen paikan suhtheen ilmoitethaan kans semmoiset yhđyspreposisuunit, missä pöräosana oon -puolela, -puolelta, -puolele(t), niin ko ulkopuolela, alapuolela, ylipuolela, i(đ)änpuolela, vestapuolela (12–14). Nämät otethaan kaikin partitiivikomplementin. (12) Matti assuu [ylipuolela tietä]. (13) Zlata siirtyi [iđänpuolele rajjaa]. (14) Matti oli lähtösin [lännenpuolelta väylää]. Välimatka ja summaarinen eksistensi ja liiket Paikan adposisuunifraasit ilmoitethaan kans korrelaatin relatiivista vällii adposisuunin komplementin suhtheen (1–8, 13, 14) ja summaarista eksistenssii eli liikettä komplementin suhtheen (9–12). Tähän joukkhoon kuuluuviita adposisuuniita oon likelä : likeltä : likele(t), liki(t), likempännä : likemp(p)ää : likemäksi, lähelä : läheltä : lähele(t), keskelä : keskeltä : keskele(t), läpi(t) ~ läpitte, ympäri(t) ja päässä. Näistä kaikki muut ko päässä järjestythään preposisuuninna. likelä : likeltä : likele(t), liki(t), likempännä : likemp(p)ää : likemäksi, lähelä : läheltä : lähele(t), keskelä : keskeltä : keskele(t) otethaan tyhä partitiivikomplementin (1–8), läpi(t) ~ läpitte ottaa genitiivikomplementin (9, 10), ympäri(t) saattaa järjestyyt sekä partitiivi- ette genitiivikomplementin kans (11, 12). Ko ympäri(t)-preposisuunin komplementti oon partitiivissa, se implikeeraa enämen summaarista liikettä. Mutta jos sen komplementti oon genitiivissä, se meinaa ette konkreettisesti kuljethaan ympäri jonku paikan. (1) Kirkkoniemi oon [liki Ryssän rajjaa]. (2) Mie olisin tykäny assuut [likempännä kotipaikkaa]. (3) Met meinaama pykätä [lähele Kirkkoniemiä]. (4) Se häyttyy pittäät kielen [keskelä suuta]. (5) Koulun pykäthiin [keskelet kyllää]. (6) Mie halluisin assuut [liki meren ranttaa]. (7) Viimen het tulthiin [likit kotipaikkaa]. (8) Olavi oon sieltä [liki Ryssän rajjaa]. (9) Kissa haki hiirtä [läpi joka loman]. (10) Turskaa saapi [läpit vuonon] tästä. (11) Kissa laukkoi [ympäri siljoo ~ siljon]. (12) Het kuljethiin [ympärit Ruijaa ~ Ruijan]. likelä : likeltä : likele(t) oon sekä pre- ette postposisuuni (13, 14). Postposisuuninna se ottaa genitiivikomplementin, preposisuuninna partitiivikomplementin. Merkityksessä ei näitten välilä ole eroitusta. (13) Älä tule [minun likelet] ~ [likelet minua]! (14) Ragna oon lähtöisin [Perunan likeltä] ~ [likeltä Perunaa]. Postposisuuni päässä : päästä : päähän ilmoittaa konkreettissiimin vällii eli kunka kaukana joku oon jostaki. Se ottaa aina genitiivikomplementin (15–17). (15) Pekka assuu tuola [muutaman kilumeetterin päässä]. (16) Mie freistasin osata moolhiin [sađan meetterin päästä]. (17) Maija viskas pallon [kymmenen meetterin päähän]. Suunta Suunttaa ilmoitethaan adposisuunit vasten, vasthaan ja kohti ~ kohđi. Näistä vasten ja vasthaan oon partitiivikomplementila järjestyyvät postposisuunit (1–4), kohti ~ kohđi oon preposisuuni, mikä järjestyy partitiivikomplementila (5, 6). Postposisuuniitten vasten ja vasthaan välilä oon semmoinen eroitus, ette vasten meinaa enämen suunttaa korrelaatista poispäin (1, 2), vasthaan taas korrelaatthiin päin (3, 4). Preposisuunin kohti ~ kohđi (5, 6) merkitys oon likelä postposisuunin vasthaan merkitystä. (1) Minun kotipaikka oon kaheksan kilumeetteriä Yykeänmuotkasta tuone [Tromssaa vasten]. (2) Mie olin ajanu jo monta miilaa [Kaarasjokkee vasten]. (3) Ko tulema kothiin, se tasan koira laukkoo [meitä vasthaan]. (4) Karhu hyökkäs vihaisenna [miehii vasthaan]. (5) Pyssy oli oikaistu [kohđi heitä]. (6) Heti lennämä [kohti taivasta]. Yhđenlaista suunttaa ilmoittaa preposisuuni poikki(t), mikä ottaa genitiivikomplementin (7, 8). Tämä meinaa ette korrelaatti oon puhhuujan näkövinkkelin jälkhiin toisela puolela jotaki. (7) Kruunsta oon tuola [poikki joen] ’joven toisela puolela’. (8) Kreeta assuu tuossa [poikki tien] ’toisela puolela tietä’. Ruutta eli väylä Ruuttaa eli väylää ilmoitethaan adposisuunit läpi(t) ~ läpitte, poikki(t), siu(t) ~ sivvu ~ siutti(t), kautta, myöten ~ myöđen, pitkin ja yli(t) ~ ylitte. Näistä myöten ~ myöđen oon postposisuuni (1, 2) ja pitkin preposisuuni (3), mutta molemat otethaan partitiivikomplementin. poikki(t) ja yli(t) ~ ylitte oon preposisuunit, mikkä otethaan genitiivikomplementin (4–7), siu(t) ~ sivvu ~ siutti(t) ja kautta oon genitiivilä järjestyyvät postposisuunit (8–10). läpi(t) ~ läpitte löyttyy sekä post- ette preposisuuninna, mutta ottaa aina genitiivikomplementin (11, 12). (1) Posti kulki laivala [merta myöten]. (2) Lääkit sanothaan ette pittää [trappui myöđen] käyđä. (3) Siitä se lähti [pitkin tietä] laukkomhaan. (4) Ei saanu viinaa tuua [yli rajan]. (5) Mie olen kuitenki yhen reisun kesän aikana menny käyen [ylit tunturin]. (6) Opetuslapset menit [poikkit Punasenmeren]. (7) Yhđen puun oli kaađettu [poikki joven]. (8) Rairhoon menthiin [Trollijärven siut]. (9) Pykejästa mennee [Näätämön siutti] tie [ylitte tunturitten] tuone Sotankylhään. (10) Net tulit [Inarin kautta] Reisivuonhoon poroila. (11) Net porot kuljit [läpitte kentitten]. (12) Met menimä [jään läpi]. Paikan adposisuunit ja komplementin kaasus Ylipuolelta näjemä ette semmoiset paikan adposisuunit, minkä funksuuni oon asento toisen paikan suhtheen, oon enniimitten postposisuunit minkä kans komplementti oon genitiivissä. Välimatkaa ilmoitethaan taas usheimitten preposisuuniila, minkä komplementti oon partitiivissa. Ruuttaa eli väylää ilmoittaavii adposisuuniita oon molemanlaisssii. Mutta löytyy kans paikan postposisuuniita minkä komplementti oon partitiivissa, ja preposisuuniita minkä komplementti oon genitiivissä. Alapuolelta näjemä kunka eri paikan adposisuunit järjestythään. Tabeli 58: Paikan adposisuunit ja komplementin kaasus ¶
Aijan adposisuunit Aijan adposisuunit oon osaksi samat ko paikan adposisuunit. Jajama net tässä neljheen joukkhoon: Semmoishiin mitä käytethään kellonaijan ilmoittamisessa (1), semmoishiin, mikkä ilmoitethaan, ette tapattumisen aijankohta oon sen ittensä komplementin ilmoittaman aijanjakson sisälä (2), semmoishiin, mikkä ilmoitethaan aikkaa ittensä komplementin ulkopuolela (3), ja semmoishiin, mikkä ilmoitethaan, ette jotaki tapattuu koko sen aijanjakson, minkä sen ittensä komplementti ilmoittaa (4). (1) Vasta neljän aikana pääsimä lähtemhään kotia. (2) Sođan alussa met asuima vielä kotona. (3) Sääsket ei vielä kiussaa ennen heinää. (4) Kesän aikana met asuima tunturissa. Muutamisti sama adposisuuni saattaa löyttyyt usheemassa merkityksessäki, niin ko ylipuolela aikana (1, 4). Kellonaika Kellonaijan ilmoittamisessa käytethään adposisuuniita aikana, aikhoin, vaila ~ vaile(t) ja yli(t) ~ ylitte. aikana oon postposisuuni (1, 2), vaila ~ vaile(t) ja yli(t) ~ ylitte oon preposisuunit (3, 4). Nämät kaikki otethaan genitiivikomplementin. Näin: (1) Maija tuli kothiin yölä [kello kahđen aikana]. (2) Murkina oon [puoli yhđen aikana]. (3) Tooki lähtee [kvartin vaila/vaile(t) kuuđen]. (4) Perilä se oon [kvartin yli(t)/ylitte kymmenen]. Postposisuunila aikhoin ilmoitethaan summaarista aikkaa, ja seki saa genitiivikomplementin (5). (5) Fruukosti oon [yhđeksän aikhoin]. Nämät kellonaikafraasit muistutethaan paljousfraassii (katto kohtaa 10.5), ja saatettais olla niitten alla. Tässä oon kuitenki haluttu kovota samhaan paikkhaan kaikki adposisuunifraasit, mikkä ilmoitethaan aikkaa. Aijankohta aijanjakson sisälä Aijankohtaa ittensä komplementin sisälä ilmoittaavii adposisuuniita oon alussa, kesken, keskelä : keskele(t), sisälä, lopula. Näistä alussa, lopula ja sisälä oon postposisuunit, mikkä otethaan genitiivikomplementin (1–3). kesken ja keskelä : keskele(t) oon preposisuunit, mistä kesken ottaa genitiivikomplementin (4) ja keskelä : keskele(t) partitiivikomplementin (5). (1) Matti kostui takaisin [päivän alussa]. (2) [Soan lopula] met jou’uima evakueeratuksi. (3) Hän häytyi päättäät assiin [vuoden sisälä]. (4) Lapsi nukatti [kesken syömisen]. (5) Se meni [keskele yötä] ennen ko mie sain nukutuksi. Adposisuuni -puolheen haamustaa yhđyspreposisuuniita, mikkä kans ilmoitethaan aijankohtaa aikajakson sisälä (6, 7). Nämät otethaan partitiivikomplementin. (6) Lohenpyytö alkaa siinä [loppupuolheen tätä kuuta]. (7) Mie nukattin vähän [aamupuolheen yötä]. Aijankohta aijanjakson ulkopuolela Adposisuuniila kans ilmoitethaan, ette jotaki tapattuu ennen eli jälkhiin sen aijanjakson, minkä adposisuunin komplementti muistelee. Ensimäisheen käytethään adposisuuniita e(đ)elä, e(đ)eltä, ennen ja vasten, toisheen adposisuuniita jälkheen ~ jälkhiin, perästä ~ pörästä, päästä, siu(t) ~ siutte(t) ~ sivvu, aik(k)aa ja taka(i)sin. Näistä e(đ)elä, perästä ~ pörästä ja päästä oon postposisuuniita genitiivikomplementin kans (1–3), vasten samoten postposisuuni mutta partitiivikomplementin kans (4, 5). e(đ)eltä, jälkheen ~ jälkhiin, siu(t) ~ siutte(t) ~ sivvu ja ennen oon preposisuunit. Näistä ennen (6) ottaa partitiivikomplementin, muut genitiivikomplementin (7–10). aik(k)aa ja taka(i)sin oon siitä omituiset, ette niitten komplementit oon tasan nominatiivissa (11). (1) Koulu loppuu juunikuussa [juhaneksen eelä]. (2) [Lihaviitten vuossiin pörästä] tuli seittemen laihaa vuotta. (3) Siitä hommasta sai palkan vasta [vuođen päästä]. (4) Ämmi tuli kothiin [yötä vasten]. (5) Fepruarikuussa se mennee jo [näköistä vasten]. (6) Erkki kerkis leipomhaan jo [ennen murkinaa]. (7) Se oon tapahtunnu jo [eeltä minun]. (8) Lapset tulhaan kothiin [eđeltä joulun]. (9) [Jälkhiin juhaneksen] alkkaa jo pimenemhään. (10) Kello oon jo [sivvu keskipäivän]. (11) Muori kuoli [kuukausi aikkaa/takaisin]. Tähän joukkhoon kuuluu kans postposisuuni ympärillä, mikä ottaa genitiivikomplementin (12). (12) Se tullee etelässä lumi siinä [joulun ympärillä]. Aijankohta sama ko komplementin aijanjakso Osa aijan adposisuunifraasiista oon semmoiset, ette net täkäthään koko sen aijanjakson, mitä komplementti ilmoittaa. Tämmöiset oon aikana ~ aikhaan, alla, päähän, välissä, myöten ~ myöđen, ympäri(t), läpi(t ~ läpitte, yli(t) ~ ylitte ja pitkin. Näistä aikana ~ aikhaan, alla, päähän, välissä ja myöten ~ myöđen oon postposisuunit, mistä myöten ~ myöđen ottaa partitiivikomplementin (5, 6), muut genitiivikomplementin (1–4). ympäri(t), läpi(t) ~ läpitte, yli(t) ~ ylitte ja pitkin oon preposisuunit, mistä pitkin ottaa partitiivikomplementin (11), muut genitiivikomplementin (7, 9, 10). Preposisuuni ympäri(t) oon omituinen: Sen pluraalinen komplementti oon nominatiivissa (8). (1) Se oli raskas työ [meän aikana]. (2) Net tehthiin varkhautta [punnituksen ja mittauksen alla]. (3) Tämä laina oon [kolmenkymmenen vuođen päähän]. (4) [Kahđen sođan välissä] oli oikhein huono aika. (5) Sitä pyssyy häyttyy laađata [sitä myöđen ko sillä ammuthaan]. (6) [Aikaa myöten] Annasta tuli paksumpi ette paksumpi. (7) Muori ja faari asuthaan Spaaniassa [ympäri vuođen]. (8) Net pyyethään [ympäri vuoet] sielä meren aavassa. (9) Met olema puhunheet kainuu [läpi aikkain]. (10) Laiva seisoi siinä [yli maailmansođan]. (11) Verkoila saapi pyytää [pitkin kessää]. Aijan adposisuunit ja komplementin kaasus Alapuolen tabelhiin oon kovottu aijan adposisuuniita. Niistä oon vaikkeempi anttaat mithään reekelii ette kunka net järjestythään: Joka joukosta löyttyy sekä postposisuuniita ette preposisuuniita. Joukko oon siinä erinomhainen, ette siitä löyttyy postposisuunit taka(i)sin ja aik(k)aa, mikkä otethaan nominatiivikomplementin. Samoten preposisuuni ympäri(t) ottaa nominatiivikomplementin mutta tyhä silloin ko komplementti oon pluraalissa. Tabeli 59: Aijan adposisuunit ja komplementin kaasus ¶
Tavan adposisuunit Tässä oon tavan adposisuuniksi nimitetty vasituitten tavan adposisuuniitten lisäksi instrumentaaliset, komitatiiviset ja abessiiviset adposisuunit. Instrumentaalisila, komitatiivisila ja abessiivisilla fraasiila oon se yhtheinen trekki, ette net muistelhaan joko minkä kans joku oon eli tekkee jotaki eli mitä ilman joku oon eli tekkee jotaki. Instrumentaaliset adposisuunit: millä konstila, minkä kans Instrumentaaliset adposisuunifraasit ilmoitethaan, millä apuneuvola eli konstila jotaki tapattuu. Tämmöissii adposisuuniita oon avula, kans(a), läpi(t) ~ läpitte ja kautta. Nämät oon kaikki postposisuunit, mikkä otethaan genitiivikomplementin. avula ja kans(a) meinathaan enämen konstii eli apuneuvoo, jonka kans jotaki tehđhään eli jotaki tapattuu (1–3), läpi(t) ~ läpitte ja kautta konstii eli apuneuvoo, minkä resultaatin syntakti muistelee eli minkä kautta päästhään syntaktin muistelemhaan moolhiin (4–8). (1) Kyrre ei halluu kävelä [krykitten avula]. (2) Jokku tulthiin markkinhaan [porroin kans] ja jokku [hevosten kans]. (3) Taavetti vaihetti ittelensä jauhoo [kalloin kans]. (4) Ei net kirjoiteta, net puhelhaan tyhä [telefoonin läpit]. (5) Mikhään ei menesty, jos assiita ei ota [politiikkeriitten läpi]. (6) Nuutti puhui kuninkhaan kansa [tulkin läpitte]. (7) Vaphaus tuli meile [Ryssän sotilhaitten kautta]. (8) Rahhaa saathiin tyhä [raskhaan työn kautta]. Komitatiiviset adposisuunit: kenen, minkä kans, mitä oon lisäksi Komitatiiviset adposisuunifraasit ilmoitethaan, kenen eli minkä kans jotaki tapattuu, kuka eli mitä oon myötä. Adposisuuniita oon kans(a), myötä, kesken, seurassa, vierheen, pääle(t). Nämät oon kaikki postposisuuniita, mikkä otethaan genitiivikomplementin. kans(a) ja myötä oon osittain synonyymiset, mutta kans(a) merkittee enämen resiprookkista suhđetta korrelaatin kans (1–3), myötä ette korrelaatti seuraa komplementin ilmoittaamaa assiita (4, 5). (1) Lapin ihmiset kauppaava sielä [suomalaisten kansa]. (2) Leena meni vihile [sen Pykejän pojan kansa]. (3) Net oon neppaimet [minun miehen kans]. (4) Muori sanoi, ette [sen pojan myötä] sie et saa lähtiit. (5) Isäntä lähti aaphaan ja otti venheen [ittensä myötä]. Postposisuuni kesken meinaa aina resiprookkista suhđetta (6, 7). (6) Met puhuima aina suomia, met [lasten kesken]. (7) [Kranniin kesken] oon sielä niin paljon torraa. Postposisuuni seurassa (8, 9) oon paljon synonyyminen myötä-sanan kans. (8) [Jumalan lapsiin seurassa] Pekala oon hyvä olla. (9) Jussa ajoi [markkinaväen seurassa] yli tunturin Inarhiin. vierheen ja pääle(t) -fraasit muistelhaan, minkä lisäksi korrelaatti tullee (10, 11). (10) Piđimä puoloi [lihan vierheen]. (11) Karhuu tappoi vielä yhđen lehmän [niitten kahđen lamphaan pääle]. Abessiivinen ilman-fraasi ilman- sannaa saattais pittäät kokonhansa adverbina eikä ollenkhaan adposisuuninna, sillä ko se tavalisesti essiinttyy yhđessä abessiivikaasuksen kans sen eđessä. Eli näin (1–3): (1) [Ilman aamukaffitta] mie en kyllä tehe mithään. (2) Faari oli niin köyhä, ette käveli talvelaki [ilman kengittä]. (3) Mikko otti kaapista ruokkaa [ilman luvatta]. Näistä fraasiista saattaa ilman-sanan jättäät poiski, ja syntaktit oltais kuitenki grammatikaaliset ja oikhein. Eli saattais esimerkiksi kirjoittaat (4) (4) Aamukaffitta mie en kyllä tehe mithään. Mutta ilman-sannaa saattaa käyttäät kans partitiivin kans (5), ja silloin se oon selvä preposisuuni, ko sitä ei saata jättäät syntaktista pois ilman ette syntaktista tullee epägrammatikaalinen (6). (5) [Ilman aamukaffii] mie en kyllä tehe mithään. (6) *Aamukaffii mie en kyllä tehe mithään. Se oon kuitenki tavalisempi käyttäät tässä abessiivista fraassii eli ilman ja abessiivihaamuinen komplementti. ilman oon omituinen kans sillä, ette se oon tavalinen ette sen definisuuninna oon verbin 3. infinitiivin abessiivihaamu (7, 8). Mutta näistäki ilman-sanan saattaa jättäät pois (9, 10). (7) Niiltä oon kuolu kolme lasta [ilman kastamatta]. (8) Oli niin tiheä ruto, ette ei läpit päässyt [ilman karsimatta]. (9) Niiltä oli kuolu kolme lasta kastamatta. (10) Oli niin tiheä ruto, ette ei läpit päässyt karsimatta. Se oon kuitenki tavalisempi käyttäät tämmöisissä abessiivissa olleevissaki fraasiissa ilman-sannaa. Demonstratiivipronomeitten tämä, tuo, se, nämät, nuot, net kans ilman ottaa pronomenin partitiivihaamun (11); näilä pronomeniilahan ei abessiivihaamuu olheen olekhaan. (11) Aamukaffi oon niin tärkkee, ette [ilman sitä] mie en tehe mithään. Vasitut tavan adposisuunit: kunka, millä tavala? Vasituila tavan adposisuuniila meinaama semmoissii adposisuuniita, mikkä ilmoitethaan ei-instrumentaalista tappaa, millä jotaki tapattuu. Näitä oon jälkhiin ~ jälkheen, läpi(t) ~ läpitte, myöten ~ myöđen, pääle(t), päältä ja vasto(i)n. Näistä jälkhiin ~ jälkheen, läpi(t) ~ läpitte ja pääle(t) oon postposisuuniita, mikkä otethaan genitiivikomplementin (1–9). (1) Heinänteko oon [sen jälkheen kunka heinä oon kasvanu]. (2) Suomalaiset kuukauđen nimet oon enämpi [luonnon jälkhiin]. (3) Mie en maksa verroo [sen tienestin jälkheen mikä mulle oon räknätty]. (4) Ei se piđä elläät [lihan jälkhiin], mutta [hengen jälkhiin]. (5) Kaikki pittää [kellon jälkheen] mennä. (6) Kyllä mie tiiän, ettei se kaikki menny [sinun mielen jälkheen]. (7) Ei ihminen halua aivan [piinan läpit] elläät, kitumalla. (8) Et sie tarvitte nyt aivan [kellon päälet] tulla. (9) Se mies oli Suomesta ja sillä se puhui [minän päältä]. myöten ~ myöđen oon postposisuuni mikä ottaa partitiivikomplementin (10, 11), vasto(i)n oon preposisuuni mikä ottaa partitiivikomplementin (12). (10) Viimen se sai sen [mieliänsä myöten] tehtyksi. (11) Pekka vajos [polvii myöđen] jänkkhään. (12) Hän piti lähteet Koutokeinhoon [vastoin ittensä tahtoo]. Tavan adposisuunit ja komplementin kaasus Tavan adposisuunit oon kohta kaikki postposisuuniita, mikkä otethaan genitiivikomplementin. Joukkhoon oon lujettu kans preposisuuni ilman, minkä kans tavalissiin oon käyttäät abessiivihaamuu. Abessiivihaamuu saattaa käyttäät kans yksin ilman ette fraasin funksuuni muuttuu, ja sillä sen saattais jättäät pois adposisuuniitten joukosta. Tabeli 60: Tavan adposisuunit: Intrumentaaliset, komitatiiviset, abessiiviset ja vasitut tavan adposisuunit ¶
Syyn adposisuunit: miksi, minkä tähđen, millä argumentila? Syyn adposisuunit vastathaan kysymykshiin miksi? minkä tähđen? millä argumentila? mitä eli ketä vasten? Tämmöissii adposisuuniita oon postposisuunit takkii ~ takia, täh(đ)en, pääle(t), kautta, e(đ)estä, mikkä kaikin otethaan genitiivikomplementin (1–10), ja preposisuunit varten ja vasten, mikkä otethaan partitiivikomplementin (11–14). Postposisuuniista takkii ~ takia ja tähđen oon melkhein aina synonyymiset, ja net saattaa vaihettaat toinen toisheen (1–6). Fraasit minkä takkii ~ takia / minkä täh(đ)en oon usheimitten synonyymiset kysymysadverbin miksi kans. (1) [Minkähän takkii/tähđen] net materiäijät tulthiin tänne näin kauvas pohjaisheen? (2) [Pommituksen takia] meile ei jääny mithään omaisuutta. (3) Net siirythiin [lasten takia], ko net alkava koulhuun. (4) [Kirkon tähđen] täälä ei ollu ollenkhaan tanssii. (5) [Ryöväriitten tähđen] mie en ollenkhaan tohđi liikkuut ulkona pimmeelä. (6) Kyllä nyt vanhiimet hävethään [meiđän tähđen]. Postposisuunit pääle(t), kautta ja e(d)estä tarkoitethaan paljon sammaa (7–10). (7) [Tau’in kautta] meile tuli köyhyys. (8) Paljon net oon täälä [kalastuksenki pääle] rustanheet. (9) Ihmiset pajethaan sieltä [hengen eđestä]. (10) Hän antoi hengen [meiđän eđestä]. Preposisuunit varten ja vasten (11–14) oon kohta synonyymiset keskenänsä, mutta vasten käytethään ylheisesti tyhä kysymysfraasissa mitä vasten (11) ja pronomenifraasissa sitä vasten (12). varten oon kans ushein synonyyminen posposisuuniitten takkii ~ takia ja tähden kans (12, 13). Aina vaihettaminen ei kuitenkhaan passaa (14, 15). (11) [Mitä vasten] sie minun petit? (12) Mie luulen ette suomen kieli oon säilyny [[sitä vasten] / [sitä varten] / [sen takkii ~ takia] / [sen tähđen] ko sitä kuulthiin seuroissa]. (13) Marja lähti [[sitä varten] / [sitä vasten] / [sen takkii ~ takia] / [sen tähđen] että päässee kotia]. (14) Mie kyllä olen kovonu sienii [syömistä varten]. (15) Siinä oon [öljyä varten] tehty värvi ja pykätty muutaki. Adposisuunit paljousfraasiissa Paljousfraasiissa käytethään adposisuuniita e(đ)estä, keskelä, kohti ~ kohđi, vaila ~ vaile(t), välilä ja yli(t) ~ ylitte. Näistä e(đ)estä ja välilä oon postposisuunit, mikkä otethaan genitiivikomplementin (6–9), kohti ~ kohđi postposisuuni, mikä ottaa partitiivikomplementin (10, 11). Preposisuuniita oon keskelä, vaila ~ vaile(t) ja yli(t), mistä vaila ~ vaile(t) ja yli(t) ~ ylitte otethaan genitiivikomplementin (1–4), keskelä partitiivikomplementin (5). Preposisuunit vaila ~ vaile(t) ja yli(t) ~ ylitte ilmoitethaan, ette jotaki oon enämen eli vähemän ko komplementin ilmoittama määrä (1–4). Jos paljousfraasissa oon myötä määrä, kunka paljon yli eli vaila joku oon jotaki, se määrää ilmoittaava sana oon partitiivissa (1). Määrän relatiivista kokkoo saattaa ilmoittaat määrän adverbin avula (2). (1) Pekka oon [korttelii vaila kahđen meetterin]. (2) Se lohi painoi kuitenki [vähäsen vailet kymmenen kilon]. (3) Erkki oli jo viipyny reisussa [yli vuođen]. (4) Tänne ja Alattihoon tarvittais heinääki [ylitte kymmenen tonnin]. Adposisuunit keskelä ja välilä otethaan kaksi paralellii komplementtii (5, 6). (5) Kyllä se maksaa [keskelä kolmee ja neljää tuhatta]. (6) Se oon [kymmenen ja kahentoista peninkulman välilä] tämä vuono. e(đ)estä-fraasi ilmoittaa korrelaatin arvon eli määrän (7–9), kohti ~ kohđi -fraasi sen yksyyđen, mille jonku määrän panhaan eli tarvithaan (10, 11). (7) Mie sain kallaa [kymmenen tuhanen kruunun eđestä] yhđessä janturissa. (8) Ei sillon saanu sokkeriakhaan enämpi ko [kortin eestä]. (9) Net myythiin oman talon [miljoonan eestä]. (10) Sitä panthiin kolmekymmentä kiloa suolaa [tynnyriä kohti]. (11) Sanothaan, ette niin monta kvatraattimeetteriä [itte kutaki henkiä kohti] pittää olla huonheessa. Suhđetadposisuunit Suhđetadposisuunit oon kohta iso joukko erilaissii adposisuuniita. Joukkhoon oon tässä otettu semmoissii, mikkä tarkoitethaan ette joku oon jotaki vasten, jotaki vasthaan eli jonku puolesta, jonkulainen jotaki kohthaan eli jonku suhtheen, suhđetta kahđen eli usheeman assiin eli ihmisen välissä eli muuta suhđetta. Myötä oon kans semmoiset verttausfraasit, mikkä järjestythään adposisuunin kans. Suhđetadposisuunit oon kaikki postposisuunit. Genitiivikomplementin otethaan postposisuunit e(đ)estä, kautta, puolela : puolele(t), puolheen, puolelta, kautta, puolesta, sijassa : sijhaan, välilä, välissä, takana : taka(t), alla : alta : alle(t) ja yli(t) ~ ylitte, partitiivikomplementin postposisuunit kohthaan, vasten ja vasthaan. Kattoma näitä tässä niitten merkityksen jälkhiin. puolela- : puolele(t)- ~ puolheen-fraasit oon vasthaan-fraasin vastakohta. Fraasit meinathaan, ette joku oon jonku puolela eli sitä vasthaan (1–6). kohthaan-fraasi muistuttaa vasthaan-fraassii, mutta se defineeraa aina adjektiivifraassii (7–8). (1) Net jokka olthiin [Alienden puolela] alethiin panemhaan vasthaan. (2) Jokku olthiin [tyskäläisenki puolela]. (3) Alattiolaiset luulthiin, ette het saava papin [heän puolelet ~ puolheen]. (4) Se oli yksi joka oli ollu sođassa [tyskäläistä vasthaan]. (5) Semmoinen aksuneeraus oon kokonhansa [lakkii vasthaan]. (6) Alattiola oon tääpänä jalkapallomatsi [Tromssaa vasthaan]. (7) Ämmi oon siivo [lapsia kohthaan]. (8) Natsit olthiin julmat [juutalaissii ja mustilaissii kohthaan]. vasten-fraasi ilmoittaa ketä eli mitä vasten eli kenele eli mille jotaki oon olemassa eli tehty (9). Se saattaa kans ilmoittaat, ette joku oon jonku mieltä vasten (10), ja silloin se muistuttaa vasthaan-fraassii. e(đ)estä- ja sijasta- fraasit muistutethaan toinen toista, mutta ko e(đ)estä-fraasi meinaa ette joku aktiivinen tekkiijä tekkee jotaki jonku toisen eli jonku assiin eđestä (11, 12), se sijasta meinaa ette assii tullee jonku sijasta (13). sijassa-fraasi taas meinaa, ette joku eli jotaki oon jonku toisen paikala (14, 15). (9) Mie tehin tämän tröijyn [sinnuu vasten]. (10) Semmoinen puhet oon aivan [minnuu vasten]. (11) Jotaki sitä pittää tehhä [paikan eestä]. (12) Ole siivo ja vie sille skenkin [minun eđestä]. (13) Se pakkaa tulemhaan ruijan sana [kainun sijasta]. (14) Joosef sanoi velimiehile, ette olenko mie sitte [Jumalan sijassa]. (15) Nykyään oon traktorit [hevosten sijassa]. välilä- ja välissä-fraasit (16–19) vaađithaan, ette komplementtiita oon kuitenki kaksi, ja syntakti muistelee suhtheesta niitten välissä. välilä-fraasi (16, 17) oon tässä yhđenlainen omistusfraasi. (16) Siinä oon eroitus [suomen ja lapin välilä]. (17) [Suomen ja Norjan välilä] oon aina olheet hyvät välit. (18) Het puhuthiin sitte asian selväksi [heän välissä] het kaksi. (19) Se minun nuorempi sisar, mikä oli [meiđän välissä], oon jo kuolu. Postposisuunii välissä käytethään kans yhđenlaisissa omistuskonstruksuuniissa (20), samoten ko fraassii missä postposisuuninna oon takana : taka(t) (21, 22). (20 Varhemin ei ollu niin paljon rahhaa [ihmisten välissä]. (21) Se kontrahti jäi [lensmanin taka]. (22) Muorila oon kaikki meiđän rahat [ittensä takana]. Hierarkkista suhđetta ilmoitethaan postposisuuniila alla : alta : alle(t) ja yli(t) ~ ylitte (23–29). (23) Ruija oli silloin Tanskan [kuninkhaan alla]. (24) Net meinathiin, ette naisen kuuluu olla [miehen alla]. (25) Se oon pissiin aika, ko mie olen ollu [toisen ihmisen alla]. (26) Suomi pääsi pois [Ruottin alta], mutta joutui [venäläisen alle]. (27) Kyllä lästaatiolaisetki kuuluthaan [saman kirkon allet]. (28) Faarao pani Joosefin koko [Egyptin ylit]. (29) Ei yhđen ihmisen piđä olla [toisen ihmisen yli]. puolelta- ja kautta-fraasit oon kohta synonyymiset, ja net käytethään syntaktiissa, mikkä ilmoitethaan alkupörrää (30, 31). (30) Hän oon [äitin puolelta] Inkilä mutta [isän puolelta] norjalainen. (31) Met olema kaikin suomen lähtöä [isän kautta]. puolesta- ja puolelta-fraasit ilmoitethaan olosuhtheen, missä syntakti oon tosi (32–34). Postposisuunii suhtheen käytethään ko verrathaan kahta eli usheemppaaki assiita (35–38). (32) Sođan jälkhiin olthiin mahđolisuuđet huonomat [varroin puolesta], ko tienestit olthiin huonot. (33) Het pärjäthiin kyllä [vaatheitten puolesta] ja vielä [tervheyđen puolestaki], mutta ei [ruvan puolesta]. (34) Nyt oon [elämän puoleltaki] parempi ko tähän oon tullu kalanostaja. (35) Meilä oon hyvä elämä täälä [entisen suhtheen]. (36) Opettaajan työ oon helppo [kalastaajan työn suhtheen]. (37) Maija oon kauhian hyvä puhumhaan suomia [sen suhteen mitä meän tyttäret]. (38) Paatsjoela oon paljon hilloja [sen suhtheen mitä meilä täälä]. Läpinäkymättömät adposisuunit Se oon kohta paljon adposisuuniitten käyttötappoi, minkä semanttinen motivasuuni oon epäselvä eli net oon läpinäkymättömät. Osassa näistä saattais puhhuut yhđenlaisesta reksuunista eli ette vissi verbi eli nomeni vaattii ette sen komplementina oon vissin sorttinen adposisuunifraasi, ilman ette sitä saattaa suorhaan selittäät adposisuunin merkityksen kautta. Ushein oon kans niin, ette adposisuunifraasin sijassa saattais olla nomenifraasi vississä kaasuksessa. Se ei kuitenkhaan aina ole niin. Käsittelemä tässä erittäin joukon tämmöissii adposisuuniita ja niitten käyttötappoi. Nämät oon kaikin postposisuuniita, ja net otethaan genitiivikomplementin. alla : alle(t) Postposisuunii alla : alle(t) käytethään, ko jotaki olhaan tekemässä eli alethaan tekemhään (1–4). Komplementti oon tekkoo tarkoittaava substantiivi. (1) Se oon seittemen vuotta aikkaa, ko mie viimeksi olin [operasuunin alla]. (2) Liisala oli aina [tevon alla] joku artikkeli. (3) Johaneksen ilmestystä met emmä tohđi ottaat ollenkhaan [selityksen alle]. (4) Sie häyđyt ottaat sen assiin [puhheen alle]. ympäri(t) Postposisuunii ympäri(t) käytethään eriliikaisesti SANOMA-AKTI-fraassiin (1–3) ja niitä semanttisesti muistuttaaviitten substantiivifraassiin kans (4). Mutta muunkilaiset syntaktit oon mahđoliset (5, 6). (1) Paulaharju kirjoitti [Ruijan suomalaisten eli kainulaisten ympäri]. (2) Muistele mulle [sinun perheen ympäri]. (3) Mie en tykkää, ko puhuthaan pahhaa [ihmisten ympäri]. (4) Kirjassa oon kans muistelus [Ruottin saamelaisten ympärit]. (5) Oletko sie kuulu mithään [Liisan ympäri]? (6) Anna-Riitta oon tutkinu [kainun kielen ympäri]. ympäri-fraasin sijassa käytethään aivan ylheisesti substantiivifraassii. sanoma-aktissa ja esimerkiksi kuula-verbin kans se oon elatiivihaamuinen (7–10), mutta esimerkiksi tutkiit-verbin kans käytethään suorassa syntaktissa ympäri-fraasin sijassa partitiivihaamuista objektii (11). (7) Muistele mulle [sinun perheestä]. (8) Mie en tykkää, ko puhuthaan pahhaa ihmisistä. (9) Kirjassa oon kans muistelus [Ruottin saamelaisista]. (10) Oletko sie kuulu mithään Liisasta? (11) Anna-Riitta oon tutkinu [kainun kieltä]. perässä ~ pörässä, perhään ~ pörhään Postposisuuniila perässä ~ pörässä ja perhään ~ pörhään oon kans abstraktimppaa käyttöö niin ko fraasissa olla, kulkkeet jonku perässä ~ pörässä (1), kulkkeet ~ kulkea(t) ~ kulkia, laukkoot ~ laukkoa(t), juosta jonku perässä ~ pörässä (2), kattoot ~ kattoa(t) jonku perhään ~ pörhään (3), panna sanan jonku perhään ~ pörhään (4). (1) Net hää’ythiin ennen olla vaarassa [eloitten perässä]. (2) Porot laukothiin syksylä [sieniin pörässä]. (3) Ko lapset tulhaan koulusta, se äiji saapi kattoa [niitten perhään]. (4) Anni pani heti sanan [niitten pörhään]. kans(a) Postposisuunii kans(a) käytethään esimerkiksi semmoisissa verbifraasiissa ko käy(đ)ä väärin/hyvin jonku kans(a) (1) ja tulla hoppu/hätä jonku kans(a) (2, 3). (1) [Matin kans] oon käyny väärin, mutta [Pekan kans] oikhein hyvin. (2) Vanhaasseen aikhaan ei [kalan kans] tullu koskhaan hätä. (3) Se tullee aina hoppu [ruvan kans]. päältä päältä-fraassii käytethään eriliikaisesti jonkulaista riitelemistä tarkoittaaviitten verbiin kans (1–3) eli semmoisen substantiivifraasin defineerauksena, mikä tarkoittaa riittaa (4). Mutta muunkilainen verbi oon mahđolinen (5). (1) Se oon kumma, ette killaava riielä [marjoitten päältä]. (2) Mie freistasin tingata [palkan päältä], ette saisin sen ylös. (3) Kovasti net taistelthiin [sen päältä], ette saathiin kylän säilymhään. (4) Alattiossa oli riita [sen pađon päältä]. (5) Ei ihminen tarvitte hävetä [oman kielen päältä]. hävetä-verbin kans käytethään kans substantiivifraassii, mikä saattaa olla elatiivissa eli partitiivissa (6). (6) Ei ihminen tarvitte hävetä [hänen omasta kielestä] ~ [hänen ommaa kieltä]. pääle(t) Postposisuunii pääle(t) käytethään usheeman tyyppisten verbiin ja kans substantiiviitten kans ja monissa fastoissa fraasiissa. Fastoi fraassii oon esimerkiksi käy(đ)ä jonku pääle(t) (1, 2) ja ottaa(t) pääle(t) (3). Näjemä ette näitä kahta fraassii saattaa käyttäät synonyymisestiki (verttaa 2, 3). (1) Heti ryövärit käythiin [sen trengin päälet]. (2) Kova työ alkoi käymhään [kropin pääle]. (3) Pimmee aika ottaa niin hirmusesti [ämmin tervheyđen pääle]. Fastoi fraassii oon kans jouttuut ~ joutua(t) / tulla jonku pääle(t) (4, 5). (4) Se joutui [palvelijan pääle] kaikki se ruokahoito. (5) Se tuli [mamman pääle] ette passata meän lapsia. Tavalinen pääle(t) oon fraasiissa, mikkä tarkoitethaan, ette joku oon vihassa jonku pääle. Postposisuunifraasi saattaa olla substantiivin (6, 7) eli verbin komplementtina (8, 9). (6) Ko niilä oli viha [jonku päälet], se net haethiin kirkonmaan multaa ja panthiin kaffikupphiin. (7) Kaisa oon vihassa [minun pääle]. (8) Lemmijovessa net suututhiin [meiđän pääle]. (9) Veljet ajatelthiin, ette Joosefi kostaa [heiđän pääle]. Näissä fraasiissa käytethään kans allatiivin haamuista nomenifraassii (10–12). (10) Kaisa oon vihassa minule. (11) Lemmijovessa suututhiin meile. (12) Veljet ajatelthiin, ette Joosefi kostaa heile. Verbit luottaa(t) (13, 14), uskoot ~ uskoa(t) (15, 16) ja ajatella ja unistella (17) otethaan komplementiksi pääle(t)-fraasin. (13) Mie luotin [sinun pääle], mutta kuitenki sie petit minun. (14) Sivva luotti [ittensä voimiin pääle]. (15) Se pittää [jumalan päälet] uskoa eikä [ihmisten päälet]. (16) [Politiikkariitten pääle] mie en usko ennää mithään. (17) Mie olen ushein ajatellu [sinun pääle] ja unistelluki [sinun pääle]. Verbiin luottaa(t) ja uskoot ~ uskoa(t) kans saattaa postposisuunifraasin sijassa käyttäät illatiivihaamuista nomenikomplementtii (18, 19), verbin ajatella kans partitiivihaamuista nomenikomplementtii (20) ja verbin unistella kans elatiivihaamuista nomenikomplementtii (20). (18) Mie luotin sinhuun, mutta kuitenki sie petit minun. (19) Sivva luotti [ittensä voimhiin]. (20) Mie olen ushein ajatellu sinnuu ja unistelluki sinusta. Esimerkkii vielä muistaki tavoista, kunka pääle(t)-fraassii käytethään (21–23). (21) Mie olen niin paljon kustantannu [tohtorin pääle], ette kyllä oon tullu tyyrhiiksi. (22) Kauppamiehen piti anttaat jauhoi niitten [korttiin pääle]. (23) En mie saanu lainaa [pantin pääle] vaikka pyysin. Löysät adposisuunifraasit Löysät adposisuunifraasit saatethaan ilmoittaat jonku meiningin jostaki assiista eli kans esimerkiksi mitä eli ketä syntakti refereeraa. Net defineerathaan sitte koko syntaktii eikä mithään sen ossaa erittäin, ja oon vaphaan adverbiaalin funksuunissa. Tämmöissii adposisuuniita oon puolesta, mielestä ja jälkheen ~ jälkhiin, mikkä kaikki oon postposisuuniita mikkä otethaan genitiivikomplementin. Näistä puolesta-fraasi ilmoittaa kenen näkövinkkelistä joku assii oon tosi (1-3), ja mielestä-fraasi ilmoittaa selvemin ette kysymyksessä oon komplementin meininki jostaki assiista (4, 5). Muutamisti nämät fraasit saatethaan olla kohta synonyymisetki (6). (1) [Minun puolesta] ruijan kieli oon sama kevvee puhhuut ko tämä äitinkieli. (2) Pojat olthiin luvanheet, ette [heiđän puolesta] sopis kohđata jo tulevalla viikola. (3) [Minun puolesta] saatama lähteet vaikka heti. (4) [Lästaatiolaisten mielestä] tansi oli kauhee. (5) Kväänoja ei [minun mielestä] löy’y täältä. (6) Ja nokko oon nokko. Kuitenki [heiđän mielestä ja puolesta]. Ko haluthaan ilmoittaat syntaktin tieđon lähtheen, se käytethään postposisuunii jälkheen ~ jälkhiin (7, 8). (7) Se Sammeli Kippanen oli [muisteluksen jälkheen] se ensimäinen, joka tuli Pyssyjokheen. (8) Pekka oli oikhein soma mies [minun muiston jälkhiin]. Adposisuuniista kokkoovasti Ylipuolela oon myötä 69 erinäköistä adposisuunii, ja silloin ei erittäin ole räknätty saman adposisuunin eri kaasushaamui tahi paralellihaamui. Kuitenkhaan tässä ei ole myötä kaikki kainun kielen adposisuunit. Havaittemma kans, että sammaa adposisuunii käytethään monessa eri funksuunissa, vaikka kaikkii mahđolissii käyttötappoi ei ole ollu mahđolinen saađa myötä. Esimerkiksi adposisuuni yli(t) ~ ylitte essiinttyy sekä paikan, aijan, paljouđen ette suhtheen adposisuuninna. Lisäksi sama adposisuuni saattaa olla sekä post- ette preposisuuni ja se saattaa järjestyyt sekä genitiivilä ette partitiivila, niin ko esimerkiksi ympäri(t) järjestyy. Alapuolen tabelistä näjemä, ette tavalissiimat adposisuunit oon postposisuunit, mikkä järjestythään genitiivillä. Preposisuuniitaki oon kuitenki paljon, ja net järjestythään tavalissiimin partitiivila, mutta ei sekhään ole epätavalinen, ette preposisuuni järjestyyki genitiivilä. Postposisuunit järjestythään tyhä harvoin partitiivila, mutta semmoissiiki kuitenki oon olemassa. Nominatiivilla adposisuunit järjestythään tyhä muutamassa taphauksessa, ja net oon alapuolen tabelista jätetty pois. Samoten oon pois jätetty taphauksen, missä ilman järjestyy abessiivila, vaikka se oonki tavalisempi ko ilman partitiivikomplementin kans. Tabeli 61: Adposisuunit – funksuuni ja struktuuri ¶
Junksuunisanat Junksuunisanat muistelhaan syntaktiitten eli fraassiin välisistä suhtheista. Osala oon oma semanttinen merkitys, osala ei. Adverbiista net eroittaa niitten fasta paikka: Net oon tasan sen fraasin eli syntaktin eđessä, mitä net oon liittämässä johonki toisheen fraashiin eli syntakthiin. Junksuunisanat pruukathaan jakkaat kahtheen joukkhoon sen jälkhiin, yhđistethäänkö net kahta eli usseemppaa paralellista syntaktii eli fraassii vain yhđistethäänkö net toisen syntaktin toisheen sen jäseneksi. Käskemä tässä ensimäistä joukkoo konjunksuuniksi ja toista joukkoo subjunksuuniksi. Mutta oon olemassa vielä kolmaski pikku joukko, mitä käytethään liittämässä ylisyntaktii alasyntakthiin. Käskemä sitä joukkoo tässä superjunksuuniksi. Formaalisesti junksuunisanat saatethaan olla neljenlaiset: Yksilekseemiset, niin ko ja, eli ~ elikkä, tahi ~ tai, vain ~ vai, niin, se, ette ~ että, nette ~ nettä, jos, ko, vaikka, mutta. Enkliitti -kä. Liittosanat, missä oon kaksi lekseemii pörätysten. Tämmöissii löyttyy tyhä subjunksuuniita, ja niitä oon niin ette ~ että, sillä ko, siksi ko, siitä ko, niin ko, ennen ko, jälkhiin ko. Parisanat, missä oon kaksi lekseemii, mikkä yhđistethään kaksi syntaktii eli fraassii. Nämät oon kaikki konjunksuuniita. Tämmöiset oon joko – eli ~ elikkä, sekä – ja, sekä ette ~ että. Kattoma nyt, minkälaissii konjunksuuniita, subjunksuuniita ja superjunksuuniita kainun kielessä oon, ja kunka niitä käytethään. Konjunksuunit Konjunksuunit liitethään yhtheen kaksi paralellista syntaktii eli uusheeman paralellisen syntaktin (2–4) eli fraasin (1). Paralelliset syntaktit saatethaan olla valtasyntaktit (2) eli alasyntaktit (3, 4), mutta ei niin, ette yksi olis alasyntakti ja toinen sen ylisyntakti. (1) Tielä oli jäätä ja lunta. (2) Tielä oli jäätä, ja mie pölkäsin lähteet ajamhaan piililä. (3) Jos sie lähđet ja Pekkaki lähtee, se mieki lähđen tunturhiin. (4) Jos sie lähđet mutta Pekka ei lähđe, niin mie tulen myötä. Konjunksuunit saatethaan olla alasyntaktin eđessä erittäin omasta syntaktista (5, 6). (5) Mutta vaikka oli kova sää, se mie kuitenki lähđin tunturhiin. (6) Kyllä mie tieđän, ette sie olet rohkee, mutta ette sie vielä sinneki lähđet, sitä mie en olis uskonu. Konjunksuunit saatama niitten merkityksen jälkhiin jakkaat neljheen joukkhoon: Additiiviset konjunksuunit, mikkä meinathaan, ette kaikki syntaktit eli fraasit, mikkä konjunksuunit liitethään yhtheen, kuuluthaan samhaan joukkhoon eli net oon olemassa eli tođet. Konnektiiviset konjunksuunit, mikkä ilmoitethaan, ette pörämäinen syntakti oon loogilinen seuraus etumaisesta. Disjunktiiviset konjunksuunit, mikkä ilmoitethaan, ette konjunksuunila yhtheen siđotuista syntaktiista eli fraasiista valithaan tyhä yhđen, eli ette net meinathaan sammaa. Lopputuloksenna oo sitte aina yksi konstateeraus. Kontrastiiviset konjunksuunit, mikkä ilmoitethaan, ette syntaktiitten eli fraassiin välilä oon vastakohta. Additiiviset konjunksuunit Additiivissii konjunksuuniita oon yksilekseeminen ja, parikonjunksuuni sekä – ja eli sekä – ette ~ että ja enkliitti -kä. Sitte kans saattaa pittäät additiivisena konjunksuunina yksilekseemistä ette-konjunksuunii, ko se meinaa, ette jotaki oon eli tapattuu enämen ette enämen. Kattoma näitä erittäin. Konjunksuuni ja sattaa olla alkamassa kokonhansa uutta syntaktii (1) tahi sittoot yhtheen valtasyntaktiita (2, 3) tahi alasyntaktiita (4) tahi kans kahta eli usseemppaa saman syntaktin fraassii (5, 6). (1) Se oli harva jää. Ja se oli yksi karhu, mie näin sen, se oli kaukana sielä jäälä. (2) Niilä oon sama murret ko meilä, ja puhuthaan justhiin samhaan laihiin ko met. (3) Lapin ihmiset käyvä ja ottava parkin siitä. (4) Ko oli lämmin sää ja aurinko paistoi, se met lähđimä hihtaamhaan vaarhaan. (5) Se käypi Suomessa ostamassa lihhaa ja sian fläskii ja makkaroita aina. (6) Tie meni Näätämön ja Reisivuonon siutti. Enkliitti -kä essiinttyy kielttäävissä syntaktiissa konjunksuunin ja sijasta, ja se liittyy tasan kieltoverbhiin. Kieltoverbi taippuu tavalisheen laihiin persoonissa ja moduksissa (indikatiivissa ja imperatiivissa). Sen haamut oon (indikatiivi) enkä, etkä, eikä, emmäkä, ettäkä, eikä ja (imperatiivi) äläkä, älk(k)öönkä, älk(k)ääkä, älk(k)öötkä. Se saattaa sittoot yhtheen kaksi valtasyntaktii, joista toinen oon myönttäävä ja toinen kielttäävä (1, 2). Jos kysymyksessä oon kaksi eli usheempi paralellinen kielto, kaikissa syntaktiissa eli fraasiissa häyttyy olla myötä kielttäävä verbi (3–6). (1) Se kuoli siihen sitte eikä päässy ennää ylös. (2) Sitä oli niin vähän, enkä mie tieđä, miksi sitä niin vähän oli. (3) Emmä met ole nähnheet kethään, emmäkä käynheet mishään. (4) Et sie saanu margariinii leivän pääle etkä ostaat tikkui sieltä etkä tupakkaa etkä mithään semmoista. (5) Net ei saata lukkeet eikä kirjoittaat. (6) Älkkää menkkää sinne, älkkääkä tehkää synttii. Parikonjunksuunit sekä – ja ja sekä – ette ~ että käytethään justhiin samhaan laihiin. Niilä siđothaan yhtheen kaksi paralellista fraassii eli sannaa. Paralelliset fraasit saatethaan olla vaikka mikkä syntaktin fastat jäsenet (1–7), mutta kans selittäävä apposisuuni (8). (1) Kyllä se kivun pois ottaminen oon sekä hyvä ja paha. (2) Se oli sekä Suomen ja Ruottin lappalaisia. (3) Siihen aikhaan oli Yykeässä sekä pappi ja lukkari. (4) Sielä oli sekä ruokkaa ja juomaa ja oli viinaa kansa niissä häissä. (5) Niitä oli sekä nisujauhot ette krouvit jauhot. (6) Sielä tuli vettä sekä levveemästi ja kaitasemasti. (7) Friiaria tuli sekä etelästä että pohjasesta, öystästä ja västästä. (8) Met laskima hevoiset ulos kevväilä juoksemhaan, sekä mie ette kranni. Konjunksuunii ette käytethään kahđen identtisen verbifraasin (9, 10) tahi komparatiivifraasin (11, 12) välissä, silloin ko muistelhaan, ette tapattuma eli tekeminen jatkuu ja toistuu tahi ette jotaki tullee enämen ette enämen. (9) Viholinen vain likeni ette likeni. (10) Ääni tielä koveni ette koveni. (11) Lapset tulthiin likemäksi ette likemäksi kotipaikkaa. (12) Puu kasvoi aina vain korkkeemaksi ette korkkeemaksi. Saman saattaa kans sannoot toisela tavala (13). (13) Viholinen vain likeni ja likeni. Konnektiiviset konjunksuunit niin ja se Konnektiiviset konjunksuunit niin ja se yhđistethään kaksi valtasyntaktii. Net oon synonyymiset ja implikeerathaan, ette pörämäinen syntakti oon yhđenlainen loogilinen seuraus etumaisesta (1–3). (1) Ei meilä ollu ruokkaa myötä, niin/se siinä piti pärjätä, siksi ette joku meiđät löytäis. (2) Viholisetkhaan ei nähnheet pimmeessä, niin/se het olthiin öksynheet niin ko metki. (3) Mie olin pikkuisen sairas yhtenä iltana, niin/se mie panin varhain maata. Usheimitten tämmöisen loogilisen suhtheen ilmoitehaan niin, ette etumaisheen syntakthiin lisäthään kausaalinen subjunksuuni ko tahi sillä ko (4–6). Silloin etumainen syntakti oon pörämäisen syntaktin alasyntakti ja junksuuni oon superjunksuuni. (4) Ko meilä ei ollu ruokkaa myötä, niin/se siinä piti pärjätä, siksi ette joku meiđät löytäis. (5) Ko viholisetkhaan ei nähnheet pimmeessä, niin/se het olthiin öksynheet niin ko metki. (6) Sillä ko mie olin pikkuisen sairas yhtenä iltana, niin/se mie panin varhain maata. Disjunktiiviset konjunksuunit Disjunktiiviset konjunksuunit ilmoitethaan, ette syntaktiista eli fraasiista, mikkä konjunksuuni sittoo yhtheen, valithaan tyhä yhđen, tahi ette syntaktit eli fraasit meinathaan sammaa assiita. Disjunktiiviset konjunksuunit oon yksilekseemiset eli(kkä), ta(h)i ja vai(n) ja parikonjunksuuni joko – eli(kkä). Disjunktiivista konjunksuunii eli(kkä) käytethään kahđessa merkityksessä: Sen merkitys saattaa olla inklusiivinen tahi ekslusiivinen. Ko molemat fraasit eli syntaktit, mikkä se sittoo yhtheen, meinathaan sammaa assiita, se oon inklusiivinen (1–5), mutta ko toinen sulkkee pois toisen vaihtoehđon, se oon eksklusiivinen (6–9). (1) Entisheen aikhaan asui yksi noitamies Keisissä eli Muotkassa. (2) Jos öksyy tunturissa, se oon paras, ette kaivaa ittensä lumheen elikkä pittää ittensä sulana. (3) Hilla se oon ensistä semmonen pikkunen ja raaka eli met kuttuma supuksi. (4) Hän ei halluu puhhuut omista assiista eli siitä, minkälainen olo hänele oon. (5) Semmoisten huhhuin eli juoruin pääle mie en usko. (6) Juntila oli yksi eli kaksi poikkaa, mie en muista tarkoin. (7) Se oon paras, ko sen syöpi vereksennä, paistaa eli keittää sen. (8) Hän häytyi mennä, tahtoi sitte eli ei. (9) Matti paranee eli sitte kuolee. Konjunksuuni eli(kkä) saattaa tarkoittaat kans, ette puhheen eli tekstin sisälystä haluthaan paranttaat eli muuttaat (10). (10) Yölä sitte tulthiin Pajalhaan Suomessa, elikkä se Pajala oon Ruottin puolela. Konjunksuunin ta(h)i käyttö oon kohta samanlainen ko konjunksuunin eli(kkä). Eli sillä meinathaan, ette sen yhđistämät sanat, fraasit eli syntaktit oon inklusiiviset eli meinathaan sammaa, eli ette sama assii sanothaan toisela tavala (11, 12), tahi net oon eksklusiiviset eli suljethaan pois toinen toisen (13, 14). (11) Met saatama villastaki punnoot tahi kerttoot lankkaa. (12) Se häättyy nuotanki paranttaat, ko se oon lahonu tahi löyhäksi tullu. (13) Se tarkoittaa, ette siitä oon ihminen tai elläin menny. (14) Matti ellää tahi kuolee, kyllä met sen sitte näjemä. Konjunksuunila ta(h)i saattaa kans alkkaat fraasin eli syntaktin, mikä muuttaa sanomista (15) tahi muistelee seurauksen ympäri (16). (15) Siinä oli joka kesä työtä nuitten venheitten kans, ko piti piikaroitteat kiini. Tai ei se ollu piikaria siihen aikhaan, mutta siihen porathiin puusta nauloja. (16) Hukka häätyi lähteet juoksemhaan pois, tahi muutoin hän olis mistantannu silmänsä. Ko kysymyksessä oon kaksi vaihtoehtoo, mistä valithaan, se käytethään parikonjunksuunii joko – eli(kkä) (17–19). Saman oon mahđolinen sannoot käyttämällä tyhä konjunksuuniita eli(kkä) tahi ta(h)i (20–22; katto kans ylipuolela). (17) Priitala oon nyt rahhaa, ja se meinaa joko ostaat talon eli panna rahat pankhoon. (18) Et saa koskhaan sitä paikkaa sopimhaan, se oon aina joko liian paljon elikkä liian vähän. (19) Se piti joko naiđa elikkä net ei saanheetkhaan mennä yhtheen. (20) Priitala oon nyt rahhaa, ja se meinaa ostaat talon eli panna rahat pankhoon. (21) Et saa koskhaan sitä paikkaa sopimhaan, se oon aina liian paljon tai liian vähän. (22) Se piti naiđa eli ei saanheetkhaan mennä yhtheen. Konjunksuuni vai(n) oon tavalinen tyhä silloin, ko pittää valita toisen kahđesta eli usseemasta alternatiivista (23–27). Molemat ei sitte saata tulla tođeksi eli realiseeraanttuut yhtäaikkaa. (23) Mie en saata sannoot, oliko hän suomalainen vain ruottalainen. (24) Mutta oliko se koivunparkki vain oliko se paijunparkki, sitä mie en tieđä. (25) Niitä saa Ryssästä, vain mistä net saaađhaan tuohii? (26) Kyllä se näkkee puista, oonko net lihavat vai laihat puut. (27) Lähetkö sie ulkopyythöön, vain jäätkö sie tänne liki kotia? Konjunksuuni saattaa kans alkkaat kysymäsyntaktin, ilman ette sen eđessä oon toista alternatiivii (28, 29): (28) Vain mitä tet pojat meinaatta? (29) Vain oonko taivhaassaki kaikki tyyhää? Kontrastiiviset konjunksuunit Kontrastiivissii eli vastakohtaa ilmoittaavii konjunksuuniita oon mutta ja muutamisti kans enkliitti -kä. Kattoma näitä kahta erittäin. Konjunksuuni mutta ilmoittaa, ette seuraava syntakti eli fraasi oon jotenki eđessä olleevan vastakohta (1, 2) eli tuo siihen jonku uuđen lisän eli näkemyksen (3–7). Se saattaa kans ilmoittaat, ette sen alkkaama syntakti muuttaa näkövinkkelii (8, 9). (1) Ei se ole kilo- mutta liitterimitta. (2) Siinä piđethään paijuu, paijun parkkii, ei ittee puuta mutta parkkii. (3) Trolli oon semmonen, mikä ei ole ihminen mutta muu paha. (4) Niissä oon neulat juuri niin ko kuusessa mutta erilaiset. (5) Kauraa kans freistathaan kyllä täälä kylväät, mutta ei se kassuu. (6) Niilä oon muutamilla yksi ja muutamilla kaksi penikkää. Mutta kolmee mie en ole nähny yhđeläkhään. (7) Hyljet pölkkää ihmistä. Mutta se piti minnuu hylkheenä. (8) Näkkeehän sen, että sielä oon vaarat. Mutta täälä meiđän puolela ei ole muuta, ko aivan jänkkää ja sitte nuita pikkuvaaroi. (9) Se oli yksi peret ja niilä oli paljon lapsii ja hyvä talo. Mutta oliko niilä saunaa, sitä mie en tieđä. Se oon tavalinen, ette kielttäävän mutta-syntaktin kieltoverbin yhđistethään mutta-konjunksuunhiin (10–12). Haamut oon silloin mutten, muttet, muttei, muttema, muttetta, muttei. (10) Mie kyllä muistan sen ihmisen, mutten muista sen nimmee. (11) Se oon soma paikka, muttet sie sinne piililä pääse. (12) Oon sieläki hillaa, muttema met sitä sieltä plokkaa. Enkliitti -kä löyttyy paitti addiktiivisena kans kontrastiivisena konjunksuunina (13, 14). (13) Mie ostin sieltä voita enkä margariinii. (14) Pekka lähti Sappheen eikä taivhaasseen. Subjunksuunit Subjunksuunit oon issoin junksuuniitten joukko. Niilä siđothaan alasyntaktin tahi alafraasin niitten ylisyntakthiin. Syntaktisen funksuunin puolesta tämmöiset alasyntaktit eli alafraasit saatethaan olla vaphaat adverbiaalit, verbin komplementit, adverbin, adjektiivin ja substantiivin defineeraukset, verttauskonstruksuunit. Kattoma subjunksuuniita tässä oorningissa. Subjunksuunisyntakti vaphaana adverbiaalinna Vaphaan adverbiaalisyntaktin liittää sen ylisyntakthiin tasan joku subjunksuuni. Nämät subjunksuunit saatethaan niitten merkityksen jälkhiin jakkaat seuraavhiin joukkhoin: temporaaliset eli aikkaa ilmoittaavat subjunksuunit, kausaaliset eli syytä ilmoittaavat subjunksuunit, kondisunaaliset eli ehtoo ilmoittaavat subjunksuunit., konsessiiviset eli vaihtoehtoo ilmoittaavat subjunksuunit ja konnektiiviset subjunksuunit, mikkä viisathaan sanomatilhaan, konteksthiin. Temporaaliset subjunksuunit Temporaaliset subjunksuunit alethaan alasyntaktin, mikä muistelee, koska jotaki tapattuu. Niitä oon yksilekseeminen ko ja liittosubjunksuunit silloin ko, sitte ko, siitä ko, siksi ko, jälkhiin ko. Kattoma ko-subjunksuunii ja liittosubjunksuuniita erittäin. ko-subjunksuunila alkkaava vapaa adverbiaalisyntakti saattaa olla ittensä ylisyntaktin pörässä (1–3), eđessä (4–6) ja kans se sisälä (7, 8). (1) Se oli yhtenä vuona, ko tulthiin hylkheet. (2) Hän oli jo pikkuisen sairas, ko hän meni sinne. (3) Nöyrä saapi tulla ottamhaan hänen, ko vissi aika oon kulunu. (4) Ko het olit soutanheet pitkän aijan, se tuli vasthaan meriraukka. (5) Ko äiti kerkis sinne, niin lapset olthiin itkheilä, ko olthiin jo vaipunheet matkasta. (6) Ko oli satanu, hän aina kirjoitti ylös, ja antoi tieđot Kristiaanihaan. (7) Kerta ko Tuomas oli mennyt pois, se ajatteli Matti, eikö hän saattais voittaat tämän ylit. (8) Koko aian, ko oli sota, se met emmä saanheet ostaat saipuata. Muutamisti ko-subjunksuuni saattaa olla kans alasyntaktin sisälä, mutta tämä ei ole olheen tavalinen (9). (9) Tahđoima, ette lapsi ko syntyi, sen piti tulla kastetuksi. Subjunksuuni ko haamustaa temporaalissii liittosubjunksuuniita adverbiitten siksi (10), siitä (11, 12), ennen (13–16) ja jälkheen ~ jälkhiin (17–19) kans. Näistä eriliikaisesti semmoiset alasyntaktit, mikä alethaan ennen ko ja jälkhiin ~ jälkheen ko, saatethaan kans olla ittensä ylisyntaktin eđessä (16, 18). (10) Mie hääđyin ođottaat sykkelin kans, siksi ko isä oli saanu palkan. (11) Tenossa kyllä oon saanu aina heiniä, siitä ko mie muistan. (12) Mie olen käyny koulua siitä ko olin seittemän vanhaa. (13) Nyt se ei ole monta vuotta, ennen ko se loppu tullee siihen. (14) Lukkarin tuvassa koulathiin, ennen ko tänne laitethiin koulutuvan. (15) Ennen paranttaa Jumala ittensä sään, ennen ko met ihmiset ittemä tavat. (16) Ennen ko ilta tuli, olthiinki kaikki seinät valmhiit. (17) Mie en ole leiponu jälkhiin ko sairastuin. (18) Jälkheen ko mie olin tullu täyđeksi, se mie lähđin heti kottoo pois. (19) Tämän sillan oon rakentanheet jälkhiin ko met olema tulheet evakoittemasta. Liittosubjunksuunin jälkheen ~ jälkhiin ko sijasta piđethään kans konstruksuunii sen jälkheen ~ jälkhiin ko, missä sen jälkheen ~ jälkhiin oon adposisuunifraasi (20). (20) Sen jälkhiin ko met tulima takaisin evakueerauksesta, se met häyđyimä rakenttaat kaikki uuđesti. Samanlaisina liittosubjunksuunina saattais pittäät kans konstruksuuniita sitte ko (21, 22) ja sillo(i)n ko (23, 24). (21) Meän puhet loppui, sitte ko tämä mies tuli tähän talhoon. (22) Sitte ko olin käny rippikoulun, se mie tahoin vähäsen lentäät ulkona. (23) Mie olen ensimäisen kerran käyny alhaala sillon ko olin ristilä. (24) Silloin ko met vielä asuima Tromssassa, meilä oli kissa, minkä nimi oli Raita. Niitten funksuuni oon kuitenki syntaktissa sama ko yksilekseemisen ko-subjunksuunin, ja sanat sitte ja sillo(i)n saattaa jättäät poiski. Sillä, vaikka sitte ja silloin oonki adverbit, net oon luonolisempi analyseerata ankkurisanoiksi, mikkä oon tavaliset, ko subjunksuunisyntakti oon ylisyntaktin komplementtina (katto 11.2.2 Subjunksuunisyntakti komplementtina). Kausaaliset subjunksuunit Kausaaliset vaphaat adverbiaalisyntaktit ilmoitethaan syyn tahi seurauksen, eli niilä selvitethään, miksi assiin tila oon niin ko ylisyntakti muistelee. Subjunksuunit oon ette ~ että, nette ~ nettä, niin ette ~ niin että, ko ja sillä ko. Kattoma näitä erittäin. Subjunksuuni ette ~ että alkkaa ylheensä alasyntaktin, mikä seissoo ittensä ylisyntaktin pörässä, ja ilmoittaa syytä (1, 2) eli seurausta (3–4). (1) Sillä net myyvät sielä etelässä, ette täälä oon hinta halvempi. (2) Mie luulen ette hän aikkoo juottaat sen rautahevoisen, ette pärjää huomisheen. (3) Sen verran oli kassii ja pöyttii, ette pärjäsimmä. (4) Mie olin net kaffipöönät kuivanu ja polttanu, että net olit pruunit. Ko syntaktissa oon kielttäävä verbi ei, sen liitethään ushein persoonahaamussa subjunksuunhiin (5, 6). Subjunksuunin haamu oon silloin etten, ettet, ettei, ettemä, ettettä, ettei. (5) Mutta se alkkaa sitte särkemhään sisäle luuta vasten, ettei ihminen sitä tunnekhaan. (6) Miksi mie kunnioitan tuota miestä niin kauheesti, etten tohđi sannoot sitä, mitä ajattelen? Subjunksuuni saattaa kans haamustaat adverbiaalisyntaktin preposisuunin ilman kans. Syntaktissa (7) se ilmoittaa, ette syy vailuu. (7) Mie olisin halunu oppiit kainun kieltä, ilman ette kukhaan minnuu siihen käski. Subjunksuunii käytethään kans valtasyntaktin alussa, ko sillä haluthaan selittäät eli konkludeerata jotaki, mitä eđelä oon sanottu (8). (8) Lääki neuloi ja pani haavan kiini ja sitte se vasta parani. Ette kyllä se oon hyvä ja huono se kivun pois ottaminen. Liittosubjunksuuni niin ette ~ niin että alkkaa alasyntaktin, mikä kans saattaa selittäät ja muistela syytä (9) eli seurausta (10, 11). Eroituksena yksilekseemisheen ette-subjunksuuniin oon, ette niin ette -syntakti näyttää enämen kans taphaan, millä jotaki tapattuu, tahi muuhun omituisuutheen. (9) Se venet oon soukka, niin ette oon kevveempi mennä vastavirthaan. (10) Hän alkoi nauramhaan, niin että tahtoi pakattuut. (11) Met veimä sen liinan vetheen, niin että se kulki veđen päälä matkan. Subjunksuunin nette ~ nettä käyttö oon kohta identtinen kausaalisen subjunksuunin ette kans (12–14). Se saattaa kans korvata niin ette -subjunksuunin (15). (12) Jotaki net häätyvät kirjottaat nuihin aviishiinki, nettä ihmisillä oon lukemista. (13) Meilä oli niin vähän astioita, mihin kaivethiin ruokaa, nettä met hää’yimä oottaat, siksi ko muut syöthiin. (14) Sielä oon niin vähän kallaa, nettei ollenkhaan kannata lähteetkhään. (15) Ko se oli hautunu, nette se oli vähän pehmeempi, se met söimä sen. ko-subjunksuuni, mikä oon tavalinen temporaalisena subjunksuunina, saattaa alkkaat kans syytä ilmoittaavan syntaktin (16–19). ko-syntakti oon tavalisesti ittensä ylisyntaktin pörässä (16–18), mutta saattaa se olla sen eđessäki (19). (16) Ei se antanu ruokkaa, ko hänelä oli itteläki ruokkaa vaanasti. (17) Hän se kyllä oli Suomesta, ko hän suomee puhui. (18) Hukkarievula oli jo nälkä, ko ruoka oli loppu. (19) Ko ennen ei ollu tullu käytyksi sielä, ja ko joki oli hänele vielä täysin tuntematon, se hän kokonhansa öksyi. sillä ko -syntakti ilmoittaa syytä, eli se selittää, miksi assii oon niin ko ylisyntakti väittää (20–22). Se oon tavalisesti ittensä ylisyntaktin pörässä. (20) Miehän sen tehny olen, sillä ko ei yksikhään muu ole semmoissii tehny. (21) Net tykäthiin hirmuisesti hänestä, sillä ko hän oli niin praatikas mies. (22) Se oon musta maa, sillä ko porroi oon liikkaa. Kondisunaaliset subjunksuunit Kondisunaalinen subjunksuuni alkkaa alasyntaktin, mikä ilmoittaa ehđon sille assiintilale, minkä ympäri ylisyntakti muistelee. Subjunksuuniita oon kaksi: jos ja ko. Kattoma näitä erittäin. Tavalissiimin ehtoo ilmoittaavan alasyntaktin alkkaa subjunksuuni jos. Alasyntakti ilmoittaa, missä tilassa ylisyntaktista tullee tosi eli se oon tosi. Saatama kans sannoot, ette ylisyntaktin assiintila oon seurausta jos-syntaktin assiintilasta. jos-syntakti saattaa olla joukkosyntaktin alussa eli ittensä ylisyntaktin eđessä (1, 2) eli sen jäljessä (3–6). Se oon tavalinen, ette sekä jos-syntaktin ette ylisyntaktin verbaali oon kondisunaalissa (1, 6). Ko subjunksuuni alkkaa kielttäävän alasyntaktin, se kieltoverbin saattaa panna yhtheen subjunksuunin kans, ja saama haamut jossen, josset, jossei, jossema, jossetta, jossei (4, 5). (1) Jos hyljet olis tieny, ette mie olin ihminen, ni ei se olis tullu päälet. (2) Jos skonto tullee, ni se öksyy sielä. (3) Pekka tullee, jos Maijaki tullee. (4) Sie jouđut Helvetthiin, josset kađu sinun synttii. (5) Sitä ei päässy naimishiin, jossei ollu käyny rippikouluu. (6) Mie en kyllä lähtis mihinkhään, jos mulla ei olis rahhaa myötä. ko-syntaktiista semmoiset, mikkä esitethään jonku toivheen, oon kans yhđelä laila kondisunaaliset. Sekä alasyntaktin ette ylisyntaktin verbaali oon tasan kondisunaalihaamussa. Tämmöinen ko-syntakti oon ushein joukkosyntaktin alussa (7), mutta saattaa se olla ittensä ylisyntaktin pörässäki (8). Mutta kondisunaalinen ko-syntakti saattaa kans löyttyyt kokonhansa ilman ylisyntaktitta eli valtasyntaktitta (9). (7) Ko ihminen pärjäis päivästä toisheen, niin sitä olis oikhein iloinen. (8) Kyllähän ihminen pärjäis, ko tyhä olis nokko meressä kallaa. (9) Ko ihminen takois pyssyt vikatheiksi. Ko sottaa ei ennää olis eikä kuuluiskhaan. Ko ihminen olis ymmärtäväisempi, kestäväisempi ja rauhaa rakastavaisempi. Ko maailmasta tulis jotaki uutta! Onnen maailma! Rauhan maailma! Yksi maailma! (Alf Nilsen-Børsskog, Kuosuvaan takana.) Konsessiivinen subjunksuuni vaikka Konsessiivisilla subjunksuuniila meinathaan subjunksuuniita, mikkä alethaan alasyntaktin, mikä muistelee jonkulaisesta alternatiivisesta assiintilasta. Kainun kielessä oon tyhä yksi konsessiivinen subjunksuuni, vaikka. vaikka-syntaktille tyypilinen oon, ette ylisyntaktin muistelema assiintila ei ole ođotettava eikä ođottamatonkhaan seuraus vaikka-syntaktin ilmoittamasta assiintilasta mutta kuitenki vähäsen yllättäävä assiintila. vaikka-syntakti saattaa yhtä hyvin olla ittensä ylisyntaktin pörässä (1–4, 7) eli eđessä (5, 6). Ko se oon ylisyntaktin eđessä, ylisyntaktin konjunksuuni saattaa olla vaikka-syntaktin eđessä (5). (1) Mie en ole muutelu asentopaikkoja paljon, vaikka olen orvoksi jääny. (2) Sillä oon hyvä järki, vaikka jo vanhaa mies oonki. (3) Mennee se niinki, ettei saa yhtäkhään kallaa, vaikka oonki ostanu lupakortin. (4) Hän tyhä puhui meile ruijan kieltä, vaikka met kaikin saatoima kainun kieltä. (5) Mutta vaikka oli jo juunikuu, lunta oli vielä hirmunen paljon vaaran laiđoila. Persoonahaamuinen kieltoverbi ei liittyy ushein suorhaan vaikka-verbhiin (6, 7), ja haamut oon silloin vaikken, vaikket, vaikkei, vaikkema, vaikketta, vaikkei. (6) Vaikkei meilä ollu sivakoita, se isälä kuitenki oli. (7) Kyllä se visshiin ymmärtäis minun suomen, vaikken mie kirjoittais niin justhiin oikhein. Konnektiivisubjunksuunit Konnektiivisubjunksuunit alethaan semmoisen syntaktin, mikä ei muistele mithään lissää ittensä ylisyntakthiin, mutta refereerathaan sanomatilhaan, konteksthiin. Niilä oon sitte samanlainen funksuuni syntaktissa ko konnektiivisilla adverbiila. Tämmöiset subjunksuunit oon niin ko ja jos, joila oon kans muunlaiset funksuunit: niin ko käytethään verttaamisessa ja jos käytethään kondisunaalisena subjunksuunina. Kattoma tässä näitten käyttöö konnektiivisubjunksuunina. Liittosubjunksuuni niin ko alkkaa alasyntaktin, mikä sittoo ittensä ylisyntaktin eđessä olevhaan puhheesseen eli teksthiin. Se saattaa olla alkamassa joukkosyntaktii tahi olla ittensä ylisyntaktin pörässä. Alasyntaktissa oon myötä sanoma-aktiverbi puhhuut ~ puhua(t), sannoot ~ sanoa(t), kirjoittaa(t), muistela eli muu semmoinen. Tämmöistä niin ko -sanaliittoo saattais pittäät konnektiivina, mutta ko sillä oon syntaktissa fasta paikka syntaktin alussa ja ko niin ko -alasyntakti ei saata seissoot yksin ilman ylisyntaktitta, otama sen myötä subjunksuuniitten seurassa. niin ko -syntakti saattaa seissoot ittensä ylisyntaktin eđessä (1–3) tahi sen pörässä (4, 5) (1) Niin ko mie jo muistelin, net alethiin suomalaiset täälä kulkemhaan heti ko tie tuli. (2) Niin ko meän äitiki puhui, kyllä se oon parempi aika nyt. (3) Niin ko Perunka silloin kirjoitti, se oli kamala saarnata vierhaala kielelä ihmisille. (4) Koko sođassa oli kysymys tyhä vallanhimosta, niin ko Pekkaki assiin ymmärsi. (5) Kyllä kainun kieli vielä ellää, niin ko Alfin kirjatki tođistethaan. Konnektiivisubjunksuunina jos alkkaa syntaktin, mikä refereeraa konteksthiin, kuuliijhaan (6) eli puhhuujhaan (7) ja hänen tiethoon eli ymmäryksheen, mutta ei aseta muuta ehtoo ittensä ylisyntaktin tottuusarvole. jos-syntakti saattaa kans tehđä ylisyntaktista yhdenlaisen kysymäsyntaktin (7). (6) Meilä oli vanhaasseen aikhaan tervahauat, jos tet ymmärättä, mikä semmonen oon. (7) Jos mie olen assiin oikhein ymmärtänny, tet meinaatta siirttyyt Alattihoon. Subjunksuunisyntakti komplementtina Subjunksuunit saatethaan alkkaat komplementtisyntaktin tahi -fraasin. Komplementtisyntaktiitten funksuunit oon samat ko muutoinki syntaktiitten komplementiila eli net saatethaan olla ylisyntaktin subjekti, objekti, predikatiivi tahi adverbiaali. Komplementtisyntaktilla saattaa olla kans nominaalinen representantti ylisyntaktissa. Tämä oon tavalisesti pronomeni se eli joku sen kaasushaamu. Esimerkiksi (1, 2): (1) Se oon kummalinen, ette sieki halusit olla myötä. (2) Mie en tieny sitä, ette sieki halusit olla myötä. Käskemä tämmöista semanttisesti tyyhää ylisyntaktin jäsentä ankkurisanaksi (katto kohđasta 2.4.4 Korrelaatti ja ankkurisana). Ankkurisana saattaa vailuutki, mutta se oon ylheensä parempi ankkurisanan kans. Subjunksuunisyntakti subjektinna Ylisyntaktin subjektinna saatethaan essiinttyyt alasyntaktit, mikkä alethaan subjunksuuniila ette ja ko. Kattoma näitä erittäin. Subjektinna ette-syntakti oon tasan ittensä ylisyntaktin pörässä. Ylisyntakti oon tavalissiimin yhđenlainen predikasuunisyntakti. ette-syntaktilla saattaa olla ylisyntaktissa ankkurisana (1–3), mutta saattaa se vailuutki (4). (1) Se oon tavalinen, ette tuola mettässä näkkee karfuun. (2) Kyllä se oon juuri tapahtunnu, ette karhu oon pahojansa tehny. (3) Vielä somempi hänestä oli se, ette ämmi oli hänen kansa kotona. (4) Jos tässä joku sattuis tulla kippeeksi, niin piian olis hyvä, ette meilä olis lääki. (Alf Nilsen-Børsskog, Kuosuvaaran takana.) Ko ylisyntaktissa oon predikatiivi, saattaa ette-syntaktin sijasta subjektinna olla kans infinitiivifraasi, minkä ette-subjunksuuni sittoo ylisyntakthiin. Ehtona oon, ette ette-fraasin merkitys oon geneerinen (5–7). (5) Hyvä se oon että päästä valmhiiksi aijala. (6) Paha se oon että olla köyhänä. (7) Se oon soma ette nähhä vielä sinunki. Sansiverbit näyttää(t) ja tunttuut ~ tuntua(t) otethaan tavalisesti adverbiaalikomplementin, mikä oon ablatiivissa (katto kohđasta 4.2.3.7 SANSI). Niilä saattaa kuitenki adverbiaalikomplementin sijassa olla subjekti, mikä oon ette-syntakti (8–10). Tämmöiset syntaktit olema analyseeranheet referatiiviseksi sansi-syntaktiksi (katto kohđasta 4.3.3, esimerkit 15, 16). (8) Tänä vuona näyttää, ettei tulekhaan hilloja. (9) Näytti, ette kainun kieli kokonhansa kuolee. (10) Pekasta tuntui, ette kuolema oli likelä. Verttaa syntaktiita (8), (9) ja (10) semmoishiin syntakthiin, missä oon ankkurisana (11–13): (11) Tänä vuona näyttää siltä, ettei tulekhaan hilloja. (12) Näytti siltä, ette kainun kieli kokonhansa kuolee. (13) Pekasta tuntui siltä, ette kuolema oli likelä. Näistä oon kuitenki tavalinen ette jättäät ankkurisanan pois. Subjunksuuni ko saattaa kans alkkaat subjektisyntaktin, mikä oon ylisyntaktin predikatiivin korrelaattina (14–17). Tavalinen se oon konstruksuunissa oon hyvä/paha/huono ko. Adjektiivi saattaa kans olla komparatiivinen (17). Subjunksuunisyntaktilla saattaa ylisyntaktissa olla ankkurisana (16, 17) eli olla olematta (14, 15). (14) Oli hyvä, ko tulitta kotia. (15) Oon paha, ko lapset villiinythään. (16) Se oon surkkee, ko kala oon loppunu vuonosta. (17) Se olis parempi, ko pysyisittä kotona tämmösellä ilmala. Subjunksuunisyntakti objektinna Ylisyntaktin objektin funksuunissa essiinythään alasyntaktit, mikkä alethaan subjunksuuniila ette ~ että, jos ja ko. Aivan ylivoimaisesti tavalissiin näistä oon ette ~ että -syntakti. Ko ylissyntaktinna oon referatiivinen syntakti, se oon tavalinen, ette sen objektinna oon ette ~ että -syntakti (1–7). Referatiivisen syntaktin objektinna olleeva kysymäsyntakti saattaa kans saađa alkhuunsa ette-subjunksuunin (5). Objektisyntaktilla saattaa olla ylisyntaktissa ankkurisana objektin kaasuksessa (6, 7). (1) Jos hyljet olis tieny, ette se oon ihminen, niin ei se olis pääle tullu. (2) Mie en usko, ette jäkälästä tullee minkhäänlaista ruokkaa. (3) Saapi sanoa, ette se tuli vaphaus tänne Ryssän sotamiehen kautta. (4) Ei kukhaan heistä ajatellu, ette säästeläki se pitäis. (5) Sitte sannoo lääki mulle, ette mitä sie aijot tuole käđele tehđä. (6) Mie kävelin etumaisena varoittain sitä, etten mie puttois aventhoon. (7) Emmä met hävenheet sitä, että puhuima suomee. Se oon kans olemassa semmoinen struktuuri, missä subjunksuunila ette ~ että siđothaan ensimmäinen infinitiivi ylisyntaktin verbin objektiksi. Tämmöistä käytethään, ko kysymys oon jonkulaisesta käskystä, eli ko ette-fraasi muistelee, mitä ylisyntaktin subjekti halluu, ette joku toinen tekkee jotaki. Ylifraasin verbinä saattaa olla ohjaama-aktiverbi (8, 9), mutta kans sanoma-aktiverbi (10–12). (8) Isäntä käski että kantaa heinät sisäle. (9) Mie kielsin että ei lähtiä. (10) Mikki sanoi pojile että lähtiä merele hänen kansa. (11) Mies huusi että tulla aphuun. (12) Antti kirjotti mulle että tulla varsin. Muutamisti objektinna saattaa olla jos-syntakti. Sillä oon silloin tavalisesti ankkurisana ittensä ylisyntaktissa (13), mutta saattaa se vailuutki (14). (13) Sitä mie meinasin, jos sie tahtoisit yöttyyt täälä. (14) Sie piđät lähteet kattomhaan, jos niitä miehii löytäis sieltä. Eriliikaisesti havaittemisverbiin kans saattaa objektikomplementtina olla ko-syntakti. Se saattaa olla ankkurisanan kans (15) eli ilman (16). (15) Het ei ollenkhaan nähnheet sitä, ko aamu valkeni. (16) Pojat kuulthiin, ko tyttäret tulthiin. Subjunksuunisyntakti predikatiivinna ette ~ että -syntaktilla saattaa olla kans predikatiivin funksuuni. Tavalisesti ylisyntaktissa olleeva korrelaatti silloin muistelee assiista tahi tilasta, mikä oon vissi ja tarkasti rajattu, ja alasyntakti sitte muistelee, minkälainen se assii oon. Taas sillä saattaa olla ylisyntaktissa ankkurisana (1, 2) tahi se saattaa seissoot ilman ankkurisanatta (3). (1) Ensimäinen toivomus oli se, ette het pärjättäis hengissä kothiin. (2) Toinen asia oli se, ette aika kului paremin ko oli jotaki työtä. (3) Ainua asia, mitä het toivothiin, oli ette sota loppuis ja tulis rauha. Predikatiivin tapainen oon kans semmoinen ette-syntakti, missä ankkurisanana ylisyntaktissa oon esimerkiksi niin eli semmoinen (4, 5). Näistä ankkurisanan oon huono jättäät pois. (4) Minun äiti oli kans semmonen, ette hän ei uskonu mihinkhään taikuutheen. (5) Mutta assiinlaita oli niin, ettei het sinä päivänä halunheet kohđatella meitä. Subjunksuunisyntakti adverbiaalikomplementtina Alasyntakti, missä subjunksiinina oon ette ~ että, oon tavalinen ylisyntaktin adverbiaalikomplementin funksuunissa. Ylisyntaktissa oon silloin ylheisesti ankkurisana, mikä oon siinä paikkakaasuksessa eli muussa haamussa, minkä verbi vaattii (1–6). (1) Sielä puhuthiin siitä / sen ympäri, ette aika oon kauhee. (2) Hän uskoi siihen / sen pääle, ette parempi aika se kyllä tulis heti. (3) Mie luotin siihen / sen pääle, ettet sie muistelis sitä kelheen. (4) Ihmiset kiitethiin väärttii siitä, ette heilä oli vielä ruokkaa. (5) Pojat sovithiin siitä, ette aamula het lähđettäis tunturhiin. (6) Minusta näyttää siltä, ette tästä tullee kova talvi. Havaitte ette näissä kyllä saattaa ankkurisana vailuutki, mutta sitte subjunksuunisyntaktin funksuuni muuttuu, eli se oon objekti (7–9) tahi subjekti (10). (7) Sielä puhuthiin, ette aika oon kauhee. (8) Hän uskoi, ette parempi aika se kyllä tulis heti. (9) Pojat sovithiin, ette aamula het lähđettäis tunturhiin. (10) Minusta näyttää, ette tästä tullee kova talvi. Subjunksuunisyntakti adverbin, adjektiivin ja substantiivin defineerauksena Subjunksuunisyntakti adverbin ja adjektiivin defineerauksena Subjunksuunisyntaktiista adverbin ja adjektiivin defineerauksena löyttyy tyhä ette ~ että -syntakti. Ko se oon adverbin defineerauksena, adverbifraasi ylheensä muistelee, ette kunka eli millä tavala, kunka paljon, kunka kauvoin eli muuta määrää (1–5). Adjektiivin defineerauksena subjunksuunisyntakti muistelee, mitä omituisuutta oon niin ja niin paljon eli vähän (6–9). Molemissa oon myötä adverbi (niin, liian, tarpheeksi, nokko eli muu semmoinen), mikä yhđessä ittensä valtasanan kans ilmoittaa määrää, millä alasyntaktista tullee tosi. (1) Kallaa ei jääny sen verran, että olis yhđen vellin tehny. (2) Kläpit viivythiin niin kauvoin, ette muori häytyi tulla noutamhaan heitä kothiin. (3) Kyllä se poika vihhaa viinaa niin paljon, ettei uskala putelhiin koskeekhaan. (4) Ranta oli liian kaukana, ette sinne olis päässy uimala. (5) Laiva oli jo tarpheeksi kaukana, ettei viholinen ennää nähny sitä. (6) Matti oli noitahommista niin vihainen, ette olis pieksenyt net kaikki traasuksi. (7) Pojat olit niin innostunheet, ette kokonhansa unhotethiin aian. (8) Mie olen liian vanhaa, ette mie saisin ennää akkaa. (9) Kyllä liha oli nokko lihava, ette siitä sai hyvän ruvan. Konnektiivi sillä saa kans defineeraukseksi ette-syntaktin (10). (10) En mie tehe työtä sillä, ette minusta tulis rikas, mutta sillä, ette mie tykkään työtelä. Subjunksuunisyntakti substantiivin defineerauksena Subjunksuunisyntaktii käytethään kans substantiivin defineerauksena eli sen korrelaattina oon substantiivi. Subjunksuunina oon silloin ette ~ että tahi ko. Kattoma näitä. Alisyntakti, missä subjunksuunina oon ette ~ että, oon kohta tavalinen substantiivin defineerauksena. Eriliikaisen tavalinen se oon defineerauksena silloin, ko substantiivi oon abstraktisana ja muistelee jostaki mielentilasta tahi ajatuksesta tahi puhheesta tahi muusta semmoisesta (1–7). Silloin sillä oon ushein ankkurisana ylisyntaktissa (1, 3, 4, 6), mutta saattaa se olla ilmanki (2, 5, 7). (1) Ei kenheen päähän ollu tullu se ajatus, ette miehilä saattais olla nälkä. (2) Heilä tuli eppäilys, ette het olthiin öksynheet. (3) Heile oli jääny usko siihen, ette parempi aika se kyllä tulis heti. (4) Maalista tavaraa heilä ei ollu, mutta olihan heilä kuitenki luottamus siihen, ette kyllä sitä löytyis. (5) Het ei saanheet tiettoo, ette laivoissa oli siviiliväkkee. (6) Se oli kuitenki semmoinen kysymys, ettei siihen löytyny vastausta. (7) Hän lähätti sanan kaikilet alattiolaisilet, ette het pi’it kokkoontuat hänen tyköt pyssyitten, kirvheitten ja muunlaisten tappamaneuvoitten kansa. Mutta ette-syntaktii käytethään defineeraamassa kans konkreettissii substantiiviita (8–11). Tämmöiset substantiivit vaađithaan etheen ankkurisanan, mikä tavalisesti oon semmo(i)nen. (8) Ko se oliski ollu semmonen jää, että viholliset oltais hukkunheet. (9) Mutta se oli semmonen lääkitysihminen, ette se saattoi panna jalan ja luut sijalensa. (10) Muutamat tulthiin töihin tänne ja saathiin semmosen työn, ette se oon pysyväinen. (11) Nyt lapset saava kasuta semmosessa aiassa, ette oon tervheet ja saava ellää. Muutamisti substantiivin defineerauksena saattaa olla kans ko-syntaksi (12, 13). (12) Meilä oli vissi aika, ko met pi’imä ollat sisälä. (13) Muistan vielä sen talven, ko olima feeriällä Spaaniassa. Verttausfraasit Kainun kielessä oon tyhä yksi vasituinen verttaussubjunksuuni, mikä oon ko. Se haamustaa yhđessä verttaussanan kans verttausfraasin. Tämä verttausfraasi defineeraa ittensä korrelaattii, mikä löyttyy ylisyntaktista. Verttaussanana oon joko komparatiivifraasi (1, 2) tahi vasituinen verttaussanafraasi (3, 4) tahi sitte se kokonhansa vailuu (5). (1) Matti oon vanhempi ko Maija. (2) Maija lukkee enämen ko Matti. (3) Pikku-Matti oon sama vanhaa ko Maija. (4) Pikku-Matila oon eri faari ko Maijala. (5) Maija oon Pikku-Matile ko sisar. Jajama verttausfraasit kolmheen joukkhoon: komparatiivifraasit Ekvivalentti suhdet Illustratiivinen suhđet Komparatiivifraasi Komparatiivifraasissa verrathaan kahta eli usheemppaa assiita eli entiteettii toinen toisheen. Korrelaatti eli se mitä verrathaan, oon ylisyntaktissa, se mihin verrathaan oon osana komparatiivifraassii. Se ilmoittaa, ette verrattavala oon enämen tahi vähemän jotaki omituisuutta eli ette verrattavvaa oon isompi eli pienempi määrä ko sillä, mihin sitä verrathaan. ko-fraasin verttaussanana oon komparatiivihaamuinen adjektiivi (1–6) tahi adverbi (7–9). Adjektiivi saattaa seissoot yksin ilman valtasanatta (1–4) eli olla substantiivin adjektiividefineerauksena (5, 6). (1) Pekka oon oikhein hyvä opas, parempi ko kukhaan muu, paras kaikista. (2) Ulkona oon vielä kylmempi ko varhemin. (3) Se poika oon yhen kuukauen nuorempi ko mie. (4) Kesälä saattaa tulla tauti lämpimästä, ja se oon vielä värrempi ko se, mikä kylmästä tullee. (5) Ei meän vanhiimet ole tulheet sen kummemmasta paikkaa ko mistä tetki tuletta. (6) Täälä oon likempi kalanpyytö ko koko Pohjais-Suomessa. (7) Näissä kainunleivissä oon fiiberii enämen ko sie koskhaan saat niistä fruktiista, mitä sie ylheensä syöt. (8) Eikä minule käyny paremasti ko sinulekhaan. (9) Nämät kakot kesti laittaat kauvoimin ko mie uskoinkhaan. Ekvivalentti suhđet Ekvivalentti suhđet merkittee, ette kahđela eli usheemalla assiila eli entiteetilä joko oon elikkä sitte ei ole yhtä paljon jotaki omituisuutta (1–3) eli ette ylisyntaktin assiintila oon sama eli muu ko verttausfraasissa (4–7). Ekvivalenttii suhđetta merkitteevät verttaussanat sama, yhtä ja liikka oon synonyymiset ja haamustethaan verttausfraasin ensiosan jonku adjektiivin (1–4) eli määrästä muisteleevan fraasin kans (5–7). (1) Kuninkhaantyär oli yhtä totinen ko ennenki. (2) Aviisissa seisoi, ette Alattiosta tullee yhtä iso kylä ko Tronjami. (3) Liisa oon sama vanhaa ko Matti. (4) Uslussa ei ole sama soma assuut ko Tromssassa. (5) Ilman sinulaki oon sama paljon tiettoo ko sinun opettaajalaki. (6) Niitä pölätyksiä saattaa olla liikka paljon ko meitä, vaikka met emmä näe niitä. (7) Se oli tehny kolmessa päivässä työtä liikka monta tiimaa ko nyt viikossa tehhään. Graadiadverbilla niin verttausfraasissa meinathaan kans yhđensorttista ekvivalenttii suhđetta (8–11). Mutta ko ylisyntakti oon kielttäävä, resultaattina oonki vastakohtasuhđet (12–15). (8) Heiđän olo oli niin hyvä ko se kaukana kottoo saattoiki olla. (9) Siinä se velli kiehui niin kypsyksi ko se kerkis kiehumhan. (10) Het souđethiin niin paljon ko jaksethiin. (11) Mie piän asua täälä niin kauan ko poika oon koulussa. (12) Eihän täälä ennää ole niin rauhalinen ko ennen oli. (13) Ei silloin ollu niin kallis ko nyt. (14) Ei se ruokahomma ollu ennen niin kevvee ko nyt. (15) Ei se ole niin raskas lukkeet ko sie luulet. Ekvivalentti suhđet oon mahđolinen kans ilman vasituista verttaussannaa (16). (16) Se äijä oli paha ko piru. Illustratiivinen suhđet Illustratiivisessa suhtheessa verttausfraasin pörämäinen osa kuvvailee ittensä ensiossaa. Verttaussanoina oon esimerkiksi (vasituissii verttaussannoi) sama, muu (1–4), (verttausadjektiiviita) samanlainen, erilainen ~ erisorttinen, muunlainen (5–7), (verttausadverbiita) samoin ~ samoten ~ samhaan laihiin ~ samala tavala, eri laila, muu(v)ala, muu(v)ale(t), muu(v)alta, muutoin ~ muuten (8–11). (1) Äiji ei saanu syöđä samassa pöyđässä ko isäntä ja emäntä syöthiin. (2) Auringolla oon sama vaikutus ko traanila. (3) Hänelä ei ollut muuta tavaraa ko tarpheeliset vaattheet ja yksi pikku arkku. (4) Ei täälä ollu muuta tietä ko joki talvela. (5) Niilä oli samanlaiset vaattheet ko miesihmisillä. (6) Nenetsiilä oli muunlaiset pyytötavat ko meilä Ruijassa. (7) Het praataava vähän erilaista suomia ko met. (8) Lappalaiset sanothiin ette talokkhaat oon heiđän väärttit, samoten ko talokkhaat sanothiin, ette lappalaiset oon heiđän väärttit. (9) Sykkelillä ei opi ajamhaan muutoin ko ajamalla. (10) Ruijan kieltä kirjoitethaan muula laila ko puhuthaan. (11) Mie en triivastu muuvala ko täälä. Ko ylisyntaktinna oon predikasuunisyntakti, verttausfraasin korrelaatti oon ylisyntaktin subjekti (12–15). (12) Sie olet aivan samanlainen ko Liisa. (13) Mie olen kokonhansa erilainen ko Pekka. (14) Se oon erisorttinen ko Tenon kala. (15) Suomi oon kokonhansa muunlainen kieli ko nämät skandinaaviset kielet. Samhaan laihiin ko vasituiset verttausadjektiivit toimithaan kans proadjektiivit semmo(i)nen, tuomo(i)nen ~ tuoma(i)nen ja tämmö(i)nen ~ tämmä(i)nen (16–20): (16) Ei ennen ollu semmosia vehkhejäkhään ko nyt. (17) Ei se ole syytä olla iloinen, ko oon tämmöinen aika ko nyt oon. (18) Sie nyt olet tuomainen ko sie olet. (19) Elämästä tullee semmonen ko itte sen tekkee. (20) Ei se ollu kumma, ette mettäki oli semmoinen ko se oli. Verttaussana saattaa kokonhansa vailuutki illustratiivisessa verttaamisessa (21–23). (21) Matti kävelee ko karhu. (22) Hukka ulvoi ko olis poikansa kađottannu. (23) Liisa oon ko kukkanen kentälä. Erliikaisesti, ko syntakti oon kielttäävä, se oon tavalinen jättäät verttaussanan pois (24–26. (24) Tämä ei ollu ollu talossa ko vähän aikkaa. (25) Sitä mie en ole kuulu ko ruijaksi. (26) Ei siihen panna ko puhasta suolaa. Illustratiivisen suhtheen ilmoittamisessa käytethään kans liittosubjunksuunii niin ko. Liittosubjunksuunin ensiosa niin oon korvaamassa verttaussannaa, ja sillä ei syntaktissa koskhaan ole muuta verttaussannaa. Liittosubjunksuuni saattaa yhtä hyvin alkkaat joukkosyntaktin (27) eli olla ylisyntaktin pörässä (28–30) eli sen sisäläki (31). (27) Niin ko muuvalaki maailmassa, ihmiset elethään tääläki vanhemaksi ette vanhemaksi. (28) Met elämä niin ko isot kreevit. (29) Eihän elämä ennen ollu niin ko nyt. (30) Ei ihmiset sielä puhu niin ko met täälä puhuma. (31) Oma muori oli hänele, niin ko toisileki ihmisille, rakkhain ihminen maailmassa. Subjunksuuniista kokkoovasti Ylipuolela olema nähnheet, ette haamun puolesta subjunksuuniita oon tyhä muutampi eli ette ~ että, nette ~ nettä, ko, jos ja vaikka, ja lisäksi ette- ~ että-subjunksuunin pohjale rakenettu liittosubjunksuuni niin ette ~ että ja ko-subjunksuunin pohjale rakenetut siksi ko, siitä ko, ennen ko, jälkhiin ~ jälkheen ko, sillä ko ja niin ko. Samala subjunksuunila saattaa kuitenki olla monenlaiset funksuunit. Eriliikaisen monta funksuunii oon subjunksuunila ette ~ että ja subjunksuunila ko. Näitä saattaiski käskeet yhđenlaiseksi ylheissubjunksuuniksi. Alapuolen tabeli näyttää, minkälaissii funksuuniita eri subjunksuuniila oon ja minkälaissii liittosubjunksuuniita net haamustethaan. Tabeli 62: Subjunksuunit ja niitten funksuunit ¶
Superjunksuunit Superjunksuunit niin ja se oon synonyymiset ja net liitethään alasyntaktin pörässä olleevan ylisyntaktin sen alasyntakthiin (1–5). (1) Jos hyljet olis tieny, ette se oli ihminen sielä jäälä, niin/se ei se olis pääle tullu. (2) Hän sanoi, ette jos hän vielä rikastuis, niin/se saapi nöyrä tulla ottamhaan hänen. (3) Sielä oon kalanostaja joka haminassa Vesisaaressa ja Pykejässa, ja jos kalan saava, niin/se se oon ostaja varsin. (4) Ko nälkä tuli, niin/se varsin sen evhään aina syöthiin. (5) Mutta jos tehimä jotaki pahhaa, niin/se tiesimä, ette mikä tullee. Superjunksuuniita niin ja se käytethään kans, ko valtasyntaktin keskelä oon alasyntakti, ja valtasyntaktin loppuosan haluthaan yhđistäät sen alkuoshaan eli sen alun haluthaan kerrata (6, 7). (6) Sielä, missä oon porot, niin/se sielä oon paimenki. (7) Sitä myöten, ko se tie valmistui, niin/se se lyheni se ajo. ¶
￼ K = mikä tahansa konsonantti, V = mikä tahansa vokaali. ￼ En ota tässä kanttaa siihen kielihistooriallisheen kysymyksheen, kunka tämä vokaaliitten välinen h tähän paikkhaan oon joutunu, eli oonko se vaihettannu paikkaa vokaalin kans vain oonko vokaali kađonu siitä h:n eđestä. ￼ eA-nomeniiksi näitä käskethään sillä, ette näissä oon vanhaa derivasuunisuffiksi, mikä alun alkkain oon ollu eA. ￼ Merkki i sanan eli fraasin pörässä meinaa, ette sanan eli fraasin referentti oon identtinen toisen sanan eli fraasin kans, minkä pörässä oon samanlainen merkki. ￼ Tässä ja hiljemin, ko prosanan eli fraasin, mistä prosana löyttyy, pörässä oon pikkupukstaavi i eli ii, se niilä meinathaan seuraavaa: Ko samanlainen merkki, se sannoin eli fraassiin referentit identtiset, ko erilainen merkki, se niilä oon eri referentit. ¶
Riikinantikvaari ja suomalainen ambassadööri käythiin Kainun institutissa ¶
2. septemberikuuta 2015 käythiin Kainun institutissa suomalainen ambassadööri Erik Lundberg ja riikinantikvaari Jörn Holme. Lemmijoven ja Pyssyjoven kvääniyhđistysten representantit olthiin kans paikala. Tämä oli tärkkee ja hyöđylinen kohđatteleminen ja met solmima uussii kontaktiita. Met saima näyttäät mitä tehemä, ja het saathiin opastuut meiđän kans. Ensin serveerasima vierhaile kväänin sirappileippää ja joululeippää hillasyltetöijin kans, kaffii ja kaffijuustoo. Samhaan aikhaan praatasimma niitten haastheitten ympäri joita kohđattelema ko haluthaan säilyttäät kväänin kulttuurimuistoi. Jälkhiin näytethiin vierhaile Tornionlaakson talon ja tulleevan krampuođin. ¶
Möötissä vaihettelima kokemuksii ja saathiin ideetä ja tipsii, mistä instansista saattaa söökätä rahhaa materiaalishiin ja ei-materialishiin kulttuurimuisthoin. Toisen mailmansođan lopussa, ko Tyskän sotavoimat väistythiin Finmarkusta, tyskäläiset poltethiin kohta kaikki kväänin materiaaliset kulttuurimuistot Vesta-Finmarkussa ja suuremassa ossaa Öystä-Finmarkkuu. Ei-materiaalissii kulttuurimuistoi saatethaan olla vanhoita käsityötradišuuniita niin ko rauttiin konsti, huonheitten rakentamatradišuuni, mutta kansa laulutradišuuni. Kysymys oon millä laila saatama ottaat vaarin niistä materiaalisistä kulttuurimuistoista jokka vielä löyđythään. ¶
Met olema iloissii ette ambassadööri ja riikinantikvaari käväisthiin Kainun institutissa ja toivoma ette tullee hyvä yhtheistyö tulleevaisuuđessa! ¶
Luje lissää siitä ko riikinantikvaari ja suomalainen   ambassadööri käythiin Finmarkussa tästä: http://ruijan-kaiku.no/finlands-ambassador-besoker-finnmark/ ¶
KUTTU!  ¶
Met haluama kuttua teät kattomhaan näyttämäpeliä  ¶
"Kuka mie olen?"  ¶
jonka kvääninuoret esittävä yhessä karjalaisten nuoritten kans. Tämä oon yhtheistyöprošekti jossa oon myötä Kainun institutti, Kveeninuoret-Kvensk Ungdomsnettverk ja Kansoittenvälinen nuorisoklubi Solveig / Karjala-Norja ystävyysseura. Prošektin totteutethaan norjalais-venäläisten kulttuuripäivitten yhtheyessä Petroskoissa, Venäjän Karjalassa. ¶
Näyttämäpelin esitethään 20.09.12 klo 17.00 Petroskoin Kansalisteatterin pienelä seenilä. ¶
Tervettulemaa!  ¶
Kalenteri 'Pohjaisen ihmissii - Olbmot davvin - Mennesker i nord' oon Merisaamen tietosentterin ja Kainun institutin yhtheistyöprošekti. Kalenteri muistelee pohjaisen ihmisistä ja heijän elämästä. Kalenterin kuvat ja tekstit nostethaan esile ihmisten jokapäiväsen elämän, työn ja elämänkeinon. Monikielisyys ja monikulttuurisuus oon tradiittiitä sekä rannikolla ja sisämaassa. Niinpä tässäki kalenterissa oon saamen-, kväänin- ja norjankieliset tekstit. ¶
Oversatt til kvensk: Kainun institutti - Kvensk institutt/ Pirjo Paavalniemi 15.02.13 ¶
"Ajatellun ajatuksen piđät aina käänttäät ja työsttäät ennen ko se löyttää tien ulos, ja ajatuksen alkupöräinen tarkoitus oon aina kääriytynny tulkintoihin ja herkkä vääristymhään. Alkupöräinen tarkoitus alkkaa peittymhään jo silloin." ¶
Aikamatka 2 ¶
Olema vielä Alattiossa ¶
a. Kunka ihmiset asuthiin? ¶
Met olema taas meiðän aikamasiinissa. Se alkkaa olemhaan jo ilta. Met panema oven ja klasireijät kiini. Leppäämä ja puhuma. ¶
RAGNHILD HANSEN: Netpä olthiin ouðon näköistä väkkee! Mitä sie sanoit, Kaisa, mikä vuosi se oli? Seittementoistasattaa neljekymmentä kahðeksen (1748)? Ja maikuuta? Kyllä oli kylmä maikuu, vielä jäätäki jovessa. Vaikka aurinko sielä paistoi kaunhiisti kirkkhaalta taivhaalta! Ja olihan se Alattio kaunis siiheen mailman aikhaan, niin kaunis petäjämettäki. ¶
LIISAN MATTI: Niin. Ja sininen meri ja sininen taivas ja raikas ilma. Voi voi senthään! Niin ei ole nyt! Mie en tahtonu tuntteet sitä paikkaa! Ymmärättäkö tet, mie olen tuosta paikasta pois! Ja mie en kohta tuntenu koko paikkaa! Vaikka kyllähän se Alattionjoki vielä oon paikala, ja oon se kyläki, jossa äskön kävimä, se Jovensuu. Siinä vain oon nyt paljon korkkeita huonheita, silloin tyhä muutama hirsihuonet. Eikä niissä huonheissa ollu klassiikhaan, tyh  ä  klasireijät vain. Vain mikkä net reijät olthiin niissä seinissä? ¶
PETTERIN MIKKO:  Jaa, net reijät? Mie piðän, ette net olthiin semmoiset, ko ennen käskethiin räppänäreijäksi. Kattos, siitä net päästethiin savvun ulos. Net huonheet, net olthiin semmoiset savvuhuonheet, eikä niissä ollu savvupiippuu. Ko uunin lämmitethiin, se tuli huonheesheen paljon savvuu. Sen häytyi sitte päästäät ulos niistä räppänistä. Mutta tulihan niistä räppänäreijistä näkkööki. ¶
RAGNHILD HANSEN: Mutta voi kauheeta! Sittehän niilä olthiin huonheessa seinät aivan mustat ja lokaiset! Ja katto ja laattii ja kaikki! ¶
HANNUN HANNA:  Ei ei, Ragnhild. Vanhaat kainulaiset olthiin oikhein puhthaat ihmiset eikä olheenkhaan lokaiset. Niin, no, kyllähän seinät ja katto piian olthiin mustat, mutta ei net sillä lokaiset olheet. Net pesthiin aina hyvin ja skuurathiin hieðala. Ja laattiin pesthiin aivan valkkeeksi. Vaikka ushein saattoi olla niinki, ette huonheessa oli vain maalaattii eli sitte hietalaattii. Mutta lokaista ei huonheessa ollu, vaikka oliski ollu maalaattii eli hietalaattii. Se oon varma! Kainulaiset oon aina olheet puhthaat ihmiset! Sillä niilä oli saunaki! ¶
VILLE VIRTANEN:  Niin, niin, kyllä met uskoma! Älä nyt huuða! Mutta muistelkkaapas, kuka se semmoinen Ollin Nuutti oli. Oonko se tosi, ette semmoinen Alattion mies oon käyny aivan kiini Kööpenhaminassa asti ja puhunu kuninkhaan kans? Kunka se oon mahðolinen? Eihän silloin ollu mithään kulkuneuvoikhaan. Ei ollu piilii, ei ollu flyyii, ei ollu raittoo, ei eðes maaraittoo, puhumattakhaan ilmaraiðosta. Kunka hän saattoi siiheen laihiin matkustaat, ilman mithään kulkuneuvoo? ¶
STIINAN LEENA: No kuulithan sie. Vain etkö sie kuuntelu? Hän matkusti porola ja hevoisella ja välilä hän hihtaski ja käveliki. Kuljethiin se ennenki! ¶
PETTERIN MIKKO:  Niin, ja jos hän olis kulkenu kesälä, se olishan hän saattanu kulkkeet venheeläki. Tästä Alattiosta Koutokeinhoon oli silloinki paha mennä venheelä, sillä ko tässä oon niin kovat kosket ja nivat ja korkkeet kurkkiit. Mutta ko päässee kiini Kaaresuanthoon, se siitä oon helppo laskeet venheelä kiini Perämerheen/Kainunmerheen asti. ¶
VILLE VIRTANEN: Hyvä hyvä! Assii selvä! Mutta se Ollin Nuutti? Kuka se oikhein oli? Oonko semmoinen ihminen ollu olemassa? ¶
ANNAN KAISA: Joo vain! Kyllä oon Ollin Nuutti eli Knud Qvæn ollu olemassaki. Kattokkaas, siitä mie halluisin teile muistela, jos tet nyt halluutta kuunela. ¶
KAIKKI: Joo, joo, tietenki! Met halluuma kuula kaikki. Muistele! ¶
Annan Kaisa painaa yhtä knappii, ja samassa heiðän eðessä seissoo vaimo, jolla oon kohta samanlaiset vaattheet ko niilä alattiolaisilla, joitten tykönä het justhiin käythiin. Vaimo alkkaa muistelemhaan. Kaikki kuunelhaan. ¶
Sanalista 2a ¶
reikä:reijä- hull, -et ¶
kaunis:kaunhii- pen -t ¶
taivas:taivhaa- himmel -en ¶
petäjämettä/pötäjämettä furuskog –en ¶
hirsihuonet:h.huonhee- lafta t  ømmerhus –et ¶
voi kauh   eeta!/voi kauheus! forferdelig ¶
lokainen:lokaise- skitten –t ¶
puhðas:puhthaa- rein –t ¶
kulkuneuvo framkomstmiddel –et ¶
Joulunpyhät faari ja muori lukivat ja veisasivat. Faarilla oli kantele, itte oli tehnyt. Ja suomenkielinen nuottikirja, josta saattoi soittaa kanteleella virsiä. ¶
Pyssyjoki, 25.7. 34. ¶
Porsanger. Ruija. ¶
Kaikki tämän paikan pojat teit kantelheen  ja soitettiin,että virret osattiin kaikki. Ensimäisen kanteleen teki Oulan Jounin setä. Jouniksi käskettiin. Ja opetti toiset tekemhän. Oulan Jouniki osaa soittaa ja veisata. ¶
Porsangi, Pyssyjoki 23.7.1934. ¶
Velkomstplakatt/ Halti nasjonalparksenter. Oversatt til kvensk: Kainun institutti - Kvensk institutt/ Pirjo Paavalniemi 08.06.2012 ¶
Ovi Raishiin - Visitor Point oon informašuuni- ja palveluala, joka oon tarkoitettu Raisinvankan ja Raisin kansalistarhaan käyttääjille. Tervettulemaa alale. Täälä saatat lukkeet enämen seuvun luonosta, kulttuurista ja histooriasta. Täältä löyät kans karttoi ja tiettoo eriliikaisesti Raisin kansalistarhaasta ja Raisin Haltiin suojelualasta. Alala oon informašuunitaului, pöyttii, penkkii, tulisijjoi, hyysiköitä, hyttii ja kammii. Alala oon kans näkymäpaikka josta näjet kiini Seimhaan (Sieimma), mistä Raisin kansalistaras alkkaa. ¶
Tätä allaa sekä sielä olevii pöyttii, penkkii ja informašuunitaului saatat käyttäät ilman. Jos halluut yösijan, tarjoiluu tahi muuta palveluu, niin ota yhtheyen Haltiin kansalistarhaan sentterhiin. Liiku varovaisesti ja ole varovainen valkkeen kans. Telttailu oon kieletty likempänä ko 150 meetterii ilman erilistä luppaa. Korjaa jälkhiisti ja piä huolen siitä, ette paikka jää hyvhään kunthoon ko lähet. Kunnioita toissii alan käyttääjii ja joukkoi. Alala ei saa jua alkohoolii tahi olla päissä.  ¶
Ovi Raishiin oon kväänin eli kainun kieltä ja se meinaa "ovi Raisinvankkhaan" . Ruijan kansalistarhoitten tunnussanat oon: "Met aukasemma oven luonthoon ja luontokokemukshiin" . Tervettulemaa!  ¶
Kvääni/ kainu (flagg) ¶
Vähäsen Alattiosta 1700-luvula (seittementoistasaðan-luvula) ¶
Alattion ensimäisistä kainulaisista met emmä tieđä, koska het oon Alattihoon siirtynheet. Sen met tieđämä, ette jo vanhaasta aijasta saakka kainulaiset oon käynheet Alattiossa kauppaamassa. Sinne oon Tornion kainulaisporvarit tulheet markkinoile myymhään kaikenlaista tavaraa. Sielä oon kainulaiset kans jo vanhaasta aijasta käynheet pyytämässä merestä merikallaa kevväilä. Niin ette het olthiin ophaat Alattiossa jo ennen, ko meilä 1600-luvulta (kuuđentoistasađan-luvulta) oon ensimäiset dokumentit Alattion kainulaisista assuujista. ¶
1700-luvula Alattiossa asuthiin jo paljon kainulaissii. Enimästi het asuthiin ¶
Jovensuussa ja muuvala Alattionjoven varressa. Siinä oli hyvä viljoot maata ja pyyttäät jovesta. Alattion kainulaisila oliki hyvät pellot ja karkkeet ja niityt jokivarressa ja Jovensuussa. Heilä oli elläimiitä, lehmii ja lamphaita. Het olthiin ensimäiset, jokka viljothiin maata Alattiossa. Het kylväthiin kans jyvvää, enimästi ohraa. ¶
Majuri Peter Schnitler, joka 1740-luvula (seittementoistasaðan neljenkymmenenluvula) kävi rajjaa Ruijan ja Ruottin välilä, muistelee, ette ¶
”Ainua paikka, missä löyttyy pellonkylvöö ja jyvänviljomista, oon Vesta-Finmarkussa ¶
Alattionjoven varrela, mihiin viimi Ruottin ja Ryssänmaan välisen sođan aikana oon ¶
16 ”kväänii” (niin käskethään tässä maassa ruottalaissii talonpoikkii, jokka oon ¶
tulheet Tornion Lapista ja Öystä-Suomesta) ruijalaisele maale siirtynheet; ja ko het ¶
oon sepät maanviljoojat, se het oon viljonheet maata, niin ette sielä saađhaan ¶
jyvvää.”  (Schnitler 1742–1745, 54.) ¶
Alattion kainulaisista oon muisteltu kans, ette het olthiin oikhein sepät lohenpyyttääjät. Het tieðethiin, kunka joven piti paðota, ette saaðhaan paljon lohta. ¶
Alattiossa oli iso petäjämettä Alattionjoven molemilla puolila, ja sillä Alattion ¶
kainulaiset tykäthiin assuut siinä Alattionjoven vuomassa. Het asuthiin hirsihuonheissa, ko taas lapin ihmiset ja ruijalaisetki ushein asuthiin turvetkođissa. Sillä kainulaiset tarvithiin paljon mettää. Ruijalainen outavouti, Niels Andersen, kirjoittiki vuona 1734 (seittementoistasattaa kolmekymmentä nelje) amtmanille Vuorehaan (Finmarkun amtmani asui silloin vielä Vuoreassa), ette hänen kainulainen kranni pykäs tyhä uussii huonheita, vaikka sillä jo oli huonheita nokko. Mutta eihän se ruijalainen saattanu ymmärttäät, ette kainulaisela häytyi olla kans sauna. ¶
1770-luvula Alattiossa mitathiin maata ihmisille. Silloin maanmittari Bredahl kulki ¶
isäniitten tykönä ja kyseli heiđän maista, niityistä ja karkkeista ja pelloista. Se kysyi kans, ette mikkä niitten eri maitten nimet olthiin. Niistä nimistä met saatama nähđä, ette oonko isäntä ollu kainulainen, lapin ihminen vain ruijalainen. Meilä oon kartta tässä tällä laiđala, mistä tet saatatta nähđä, missä Alattiossa oon olheet kainulaisten maat, missä taas lapin ihmisten eli ruijalaisten maat. ¶
Alattiolaiset kans kaupathiin Tornion kainulaisporvariitten kans. Vanhaasta aijasta oli ¶
markkinapaikka ollu meren rannassa, likelä Possukoppaa, siitä vähän öysthään käsin. ¶
Vanhoissa dokumentiissa seissoo, ette sen markkinapaikan nimi oli Eggeskall. Mutta vuođen 1740 (seittementoistasattaa neljekymmentä) jälkhiin alattiolaisilla ei ennää ollu lupa kaupata Tornion porvariitten kans. Het kuitenki tarvithiin niitä tavaroita, mitä Tornion kainulaiset myythiin, ja haluthiin ostaat niitä. Niin met saatama dokumentiista lukkeet, ette vuona 1750 (seittementoistasattaa viisikymmentä) alattiolaiset kuttuthiin torniolaisen kauppamiehen Ole Staalnackin Jovensuuhuun. Het ja Alattion lapin ihmiset olthiin iloiset, ette Staalnack tuli Alattihoon. Het kaupathiin tämän kauppamiehen kans. Siitä Paha Amtmani Kieldsen suuttui, ja hän tahtoi saađa alattiolaissii fankilhaan. Mutta ei hän saanu. Jälkhiin ei Tornion porvarit ennää saattanheet kuitenkhaan tulla Alattihoon. ¶
Mutta olthiin kainulaiset kuitenki hyvät kuninkhaan alamaiset. Vuona 1747 ¶
(seittementoistasattaa neljekymmentä seittemen) het kirjoitethiin alle semmoisen dokumentin, jossa het luvathiin olla alamaiset vain kuninkhaale ”alda Danmarck jah Rudian, Kuninga Frederich Vidis, meidan Souveraine Arba-Kunninga ja Herra”, niin ko dokumentissa seissoo. Kuninkhaan viholissii, se meinaa ruottalaissii, het luvathiin vastustaat. ¶
Ja niin alattiolaiset oonki aina siitä aijasta asti kiini tähään päivhään olheet kruunun ¶
hyvät alamaiset. ¶
Mihiin met sitte menemä? Missä halluutta käyðä? ¶
ANNAN KAISA: No nyt met tieðämä koko paljon Alattiosta. Semmoinen soma paikka se oli 1700-luvula (seittementoistasaðan-luvula). Ja sielä asuthiin niin hirmu sepät ihmiset! Mutta joko oon nokko Alattiosta? Mihiin halluisitta seuraavalla kerrala lähteet? ¶
HANNUN HANNA: Mie piðän, ette met häytyisimmä lähteet Öystä-Finmarkkhuun. Met näjimä jo, minkälaista elämä oli Vesta-Finmarkussa. Emmäkö saattais käyðä Varengissa, vaikka Pykeässä? Päässeehän tällä aikamasiinilla sinneki? ¶
ANNAN KAISA: Joo vain, päässeehän tällä joka aikhaan ja joka paikkhaan, mihiin vain halluuma. ¶
STIINAN LEENA: Ei, ei, emmä lähðe sinne! Met olima jo Finmarkussa. Nyt mie halluisin lähteet Tromsshaan. Vaikka Yykehään tahi Kaivuonhoon tahi Raishiin. Tahi kaikkiin paras olis, jos lähtisimmä Naavuonhoon! Se oon fiini paikka! ¶
PETTERIN MIKKO: Mie kyllä halluisin käyðä oikhein Tromssan kaupungissa. Olis se soma nähðä, kunka täälä ihmiset elethiin 1700-luvula (seittementoistasaðan-luvula). Ja oliko täälä ihmissii silloin? ¶
VILLE VIRTANEN: Niin, niin, oonhan net visshiin fiinit paikat kaikki. Mie halluisin käyðä kaikissa paikoissa, missä kainulaiset oon elänheet ja asunheet. Mutta kyllä minusta kuitenki kaikkiin paras olis lähteet Porsankhiin. Minun äiji oon sieltä pois. Sen paikan mie tahtoisin nähðä. Emmäkö met saattais lähteet sinne? ¶
ANNAN KAISA: Voi kuulkkaa nyt, rakkhaat ystävät! Met kyllä kerkkiimä, mie piðän, käyðä kaikissa nuoissa paikoissa. Meilähän oon vielä monta matkaa eðessä. Häyðymä vain tehðä plaanaa. Mutta kattoma nyt. Meilähän oon kokkous netissä ja puhuma siitä sitte sielä. Kaikilahan oon levveeväylä, eikö vain? Nyt sanoma vain näkemhiin ja hyvästi. Menkkää tervheinä! ¶
KAIKKI: Jää sie tervheenä! Heti kohðattelema taas! ¶
Sanalista 3 ¶
lehmä ku -a ¶
kylvätä:kylvää- å så ¶
jyvä korn -et ¶
seppä:sepä- flink ¶
maanviljooja jordbruker -en ¶
lohenpyyttääjä laksefisker -en ¶
pittäät:piðä- å skulle ¶
kota:koða-: kote -n, koi|e -a, gamme -n ¶
nokko nok ¶
mitata:mittaa- å måle ¶
-n tykönä hos ¶
ithään käsin østover ¶
mihiin hvor(hen) ¶
Yykeä Skibotn ¶
Naavuono Kv  ænangen ¶
kaikkiin aller ¶
Muistelus Lannan Nillasta eli Knud Qvænistä ¶
Knud Qvæn eli Knud Olsen eli Ollin Nuutti eli – niin ko kansa kans sannoo – Lannan Nilla oon kyllä ollu aivan olemassaki. Hän oli yksi kainulainen mies, joka eli 1700-luvula (seittementoistasađan-luvula) Alattiossa. Hänestä oon muisteltu monta muistelusta, ja Knud Qvænin tieđethään ympäri koko Pohjais-Ruijaa. Tämmöinen oon se muistelus Lannan Nillasta: ¶
Nilla se oli yksi kainulainen. Hän oli siirtyny, ko vielä oli nuori mies, Tornionväylän ¶
varrelta Alattihoon. Alattiossa hänelä oli pellot ja karkkeet, hän piti elläimiitä ja pyysi kallaa Alattionjovesta ja vuonosta ja aavasta. Nillan mielestä Alattiossa oli hyvä elläät. ¶
Alattiossa asui siiheen aikhaan paljon kainulaissii. Kainulaissii oli enämen ko ¶
ruijalaissii. Sielä asui kans paljon lapin ihmissii. Ja ihmiset elethiin yhðessä ja hyvin. ¶
Alattiossa asui silloin kans Finmarkun amtmani. Amtmani ei tykäny kainulaisista. ¶
Hän sanoi, ette kainulaiset hävitethiin mettää, pyyðethiin kallaa ilman luppaa ja kaupathiin sallaa Tornion porvariitten kans. Amtmani kiusas kainulaissii. Sillä kainulaiset alethiin käskemhään häntä Pahaksi Amtmaniksi. ¶
Mutta Nillapa se alkoiki vastustamhaan Pahhaa Amtmanii. Se sanoi, ette se oli ¶
amtmani itte, joka hävitti mettää ja hakkas sitä ilman luppaa. Amtmanilla oli näjet iso saha Sahajovessa, ja sahhaa varten häytyi hakata paljon petäjämettää. Amtmani suuttui ja lähätti Nillan fankilhaan Vuorehaan. Sielä Nilla häytyi olla monta vuotta. ¶
Ko Nilla pääsi pois fankilasta, se hän tuli takaisin Alattihoon. Sielä hän sai ¶
Talmulahđen papilta semmoisen neuvon, ette hän piti lähteet Kööpenhaminhaan Tanmarkun ja Ruijan kuninkhaan tykö ja sielä muistela, minkälainen se Paha Amtmani oli ja kunka se kiusas Alattion kainulaissii. Pappi kirjoitti kans preevin kuninkhaale, ja sen Nilla otti myötä matkale. Se oli syksy, ko Nilla lähti. ¶
Nilla matkusti läpi Ruottin. Hän häytyi hihđata ja ajjaat poroila. Viimen hän tuli ¶
Kööpenhaminhaan. Mutta oli jo kevät, ko hän pääsi kuninkhaan tykö ja sai muistela hänen assiin. Kuningas kuunteli, mitä Nilla hänele muisteli, ja luki kans Talmulahđen papin preevin. Kuningas kirjoitti uuđen preevin ja antoi sen Nillale myötä ja käski, ette Nilla häytyi anttaat sen amtmanille. Sitte Nilla lähti takaisin Alattihoon. ¶
Nilla tuli takaisin Alattihoon ja muisteli alattiolaisille, mitä Kööpenhaminassa oli ¶
tapattunnu. Mutta ko Paha Amtmani sai kuninkhaan preevin, se hän suuttui. Mitä preevissä seisoi, sitä hän ei muistelu yhđelekhään. Mutta hän kiusas kainulaissii vielä enämen ko ennen. ¶
Mutta seuraavalla kevväilä Ariniemen ranthaan tuli kuninkhaan laiva Kööpenhaminasta. Laivassa oli kuninkhaan miehii, ja het menthiin heti Amtmanin tykö ja otethiin hänen fangiksi. Het panthiin Amtmanin kiini laivan masthoon ja lähðethiin takaisin Kööpenhaminhaan. ¶
Sen jälkhiin ei yksikhään ole mithään kuulu Pahasta Amtmanista. ¶
Jos sie tahðot lukkeet enämen Ollin Nuutista eli Knud Olsenista, se siitä seissoo melkkeen paljon mm. (= muun myötä) seuraavissa kirjoissa: ¶
olla olemassa eksistere ¶
-n mielestä i f  ølge ¶
(het) elethiin de levde ¶
(het) hävitethiin de ødela ¶
paha ond ¶
näjet ’ser du’ ¶
-n tykö til (postp.) ¶
myötä med (postp.) ¶
-n läpi/ läpi -n gjennom (postp. & prep.) ¶
masto mast -a ¶
Naavuono Kv  ænangen ¶
Pukstaavit ¶
A. Miitä emmä tartte: ¶
B. Mikkä tavalisesti ei ole pruukissa: ¶
Esimerkkii:  sänky:sängy-, balletti, demokraattinen, geoloogi ¶
Niitten sijassa: ¶
Esimerkkii:  parvi, talvi, kivi, piili, pensiini ¶
C.  o,u,y ¶
1.  o:  oon sama ääni ko ruiðankielinen [å] ¶
Esimerkkii: ¶
ovi, oma, soma, oja, jano, sano ¶
Pankkaa merkhiin ruiðankielessä: ¶
2.  u:  oon sama ääni ko ruiðankielinen [o] ¶
Esimerkkii: ¶
hullu, muru, uni, lumi, muna, nurkka ¶
Pankkaa merkhiin ruiðankielessä: ¶
3.  y:  oon sama ääni ko ruiðankielinen [u] ¶
Esimerkkii: ¶
mylly, hylly, syksy, yksi, yli, hykset ¶
4.Tekemyksii: ¶
a. Lukekkaa nämät sanat: ¶
hoppu, ajo, luja, muisto, sylki, oksa, ulvos/ulos, rynkky, lypsy, musta ¶
b. Kirjottakkaa: ¶
orava, hukka, syli, sormi, sukka, hyvin, solmi, norja, hyljet, usko ¶
Esimerkkii: ¶
parvi, paljon, napa, peso, posti, opi, apu, plakkari, pyssy, panssari ¶
2.  t: ¶
Esimerkkii: ¶
talvi, tumma, tuisku, ota, sata, etu, mato, aita, rauta, teltta ¶
Esimerkkii: ¶
kala, kolme, nyky, kymmenen, maku, kotona, piki, reki, arki, kanuuni ¶
E.  Ä/ä  oon sama pukstaavi ko ruiðankielinen [æ] ¶
Esimerkkii: ¶
älä, nälkä, ämmä, märkä, sänky, ännä, ässä, äffä, ämpäri, käärmet ¶
F.  Ö/ö  oon sama pukstaavi ko ruiðankielinen [ø] ¶
Esimerkkii: ¶
sölkä, pölkky, äppö, önskekonsärtti, mökki, öljy, ylös, törmä, pörsi, pölsi ¶
Ei löyðy ruiðan kielessä, mutta löyttyy tanskan, englannin, islannin, spanskan ja saamen kielessä, ja löyttyy muutamiila meilä Pyssyjovessa ja Lemmijovessa. Net löyðythään/ löyðythiin kans Raumassa ja vielä muualaki Suomessa. ¶
Esimerkkii:  meiðän, teiðän, heiðän, nähðä, seðän nimi, aiðan päälä, pöyðän alla, sentähðen, mie tahðon, lahðessa, Ruiðassa ¶
1.Tekemyksii ¶
a. Lukekkaa nämät sanat: ¶
b. Kirjottakkaa: ¶
kettu, hattu, pussi, polvi, vatta, ostan, keltanen, kulta, kuppi, klasi, ¶
muki, kesä, syksy, hyljet, hilla, pappi, kevät, soma, yö, tavata, ¶
päivä, tuisku, lumi, silmä, nokka, noki, aiðassa, nyky, eilen, hylly, ¶
hullu, solki, sivakka, loppu, työ ¶
c. Katto/kattokkaa sanalista 1a. ¶
H.  aa/ee/ii/oo/uu/ää/öö ¶
Kaksi samalaista pukstaavii sanassa merkittee pitkee ääntä. ¶
Lukekkaa nämät sanat: ¶
saari, taavetti, Kaari, Kaarasjoki, paaro, faari, naaras, naama ¶
teerni, feeriä, Feetu, Eero, tee, menheet, Leena, Kreet(t)a ¶
Iivari, viis, siis, miila, fiila, fiili, hiili, niitty, siirry, viitata ¶
loova, mooraa, Vooki, hoo, Mooni, Rooma, rooli, tooli ¶
uuni, uusi, puu, huuli, huusin, juuri, kuutamo, kuusi, Nuutti ¶
ääni, määrä, väärä, sääri, täälä, räämet, käärmet ¶
hööli, höövetsmanni, köökki, löökki, möötti, ööli ¶
Sanalista ¶
tavalisesti vanligvis ¶
jano tørst –en ¶
hullu tulling –en ¶
syksy høst –en ¶
hoppu :hopu- hastverk –et ¶
sylki:sylje- :sylkke- spytt –et ¶
oksa grein -a ¶
rynkky:rynky- rynke –n ¶
solmi:solme-:solme- knute –n ¶
aita:aiða-:aitta- gjerde –t ¶
teltta:telt- telt –et ¶
nälka:nälä-:nälkkä- sult –en ¶
märkä:märä-:märkkä- våt ¶
pölkky:pölky- hoggestabb –n ¶
purri okse –n ¶
tuska sinne –t ¶
lakki :laki- lu|e –a ¶
mätä:mäðä-:mättä- råtten ¶
täi lus –a ¶
pussi pus ¶
hilla molt|e –a ¶
tavata:tavvaa- åastave ¶
noki:nove-:nokke- sot –en ¶
hullu tulling –en ¶
Kaari Kari ¶
Leena jentenavn ¶
Kreet(t)a:Kreeta-:Kretta- jentenavn ¶
hiili:hiile-:hiil- kull –et ¶
mooraa morn ¶
hoo -h- ¶
rooli rolle –n ¶
uuni ovn –en ¶
juuri:juure-:juur- rot –a ¶
kuutamo måneskinn –et ¶
kuusi:kuuse- gran –a ¶
Nuutti Knut ¶
ääni:ääne-:ään- stemme –n ¶
täälä her ¶
käärmet:käärmhee- orm –en ¶
möötti:mööti-  m  øte –t ¶
Pukstaavit ¶
A. Miitä emmä tartte: ¶
B. Mikkä tavalissti ei ole pruukissa: ¶
Esimerkkii:  sänky:sängy-,balletti, demokraattinen, geoloogi ¶
Niitten sijassa: ¶
Esimerkkii:  parvi, talvi, kivi, piili, pensiini ¶
C.  o,u,y ¶
1.  o:  oon sama ääni ko ruiðankielinen [å] ¶
Esimerkkii: ¶
ovi, oma, soma, oja, jano, sano ¶
Pankkaa merkhiin ruiðankielessä: ¶
2.  u:  oon sama ääni ko ruiðankielinen [o] ¶
Esimerkkii: ¶
hullu, muru, uni, lumi, muna, nurkka ¶
Pankkaa merkhiin ruiðankielessä: ¶
3.  y:  oon sama ääni ko ruiðankielinen [u] ¶
Esimerkkii: ¶
mylly, hylly, syksy, yksi, yli, hykset ¶
4.Tekemyksii: ¶
a. Lukekkaa nämät sanat: ¶
hoppu, ajo, luja, muisto, sylki, oksa, ulvos/ulos, rynkky, lypsy, musta ¶
b. Kirjottakkaa: ¶
orava, hukka, syli, sormi, sukka, hyvin, solmi, norja, hyljet, usko ¶
Esimerkkii: ¶
parvi, paljon, napa, peso, posti, opi, apu, plakkari, pyssy, panssari ¶
2.  t: ¶
Esimerkkii: ¶
talvi, tumma, tuisku, ota, sata, etu, mato, aita, rauta, teltta ¶
Esimerkkii: ¶
kala, kolme, nyky, kymmenen, maku, kotona, piki, reki, arki, kanuuni ¶
E.  Ä/ä  oon sama pukstaavi ko ruiðankielinen [æ] ¶
Esimerkkii: ¶
älä, nälkä, ämmä, märkä, sänky, ännä, ässä, äffä, ämpäri, käärmet ¶
F.  Ö/ö  oon sama pukstaavi ko ruiðankielinen [ø] ¶
Esimerkkii: ¶
sölkä, pölkky, äppö, önskekonsärtti, mökki, öljy, ylös, törmä, pörsi, pölsi ¶
Ei löyðy ruiðan kielessä, mutta löyttyy tanskan, englannin, islannin ja saamen kielessä, ja löyttyy muutamiila meilä Pyssyjovessa ja Lemmijovessa. Net löyðythään/ löyðythiin kans Raumassa ja vielä muualaki Suomessa. ¶
Esimerkkii:  meiðän, teiðän, heiðän, nähðä, seðän nimi, aiðan päälä, pöyðän alla, sentähðen, mie tahðon, lahðessa, Ruiðassa ¶
1.Tekemyksii ¶
a. Lukekkaa nämät sanat: ¶
b. Kirjottakkaa: ¶
kettu, hattu, pussi, polvi, vatta, ostan, keltanen, kulta, kuppi, klasi, ¶
muki, kesä, syksy, hyljet, hilla, pappi, kevät, soma, yö, tavata, ¶
päivä, tuisku, lumi, silmä, nokka, noki, aiðassa, nyky, eilen, hylly, ¶
hullu, solki, sivakka, loppu, työ ¶
Mikkä oon häät? Oletko ollu häissä? ¶
Elefantila ja ketula oon erilaiset nokat. Mikkä niitten nimet oon? Mikä erotus näitten välilä oon? ¶
Miksi širaffilla oon pitkä kaula? Tunnetko muita elläimiitä joila oon pitkä kaula? ¶
Miksi kettu ei halunu anttaat kieltä takaisin? ¶
Kettu lainas jotaki ilman ette hän antoi sen takaisin. Miksi se oon väärin? ¶
Tieđätkö minkänimissii elläimiitä oon Aafrikassa? ¶
Krokodillit ja elefantit ei asu Norjassa. Tieđätkö joitaki elläimiitä, jokka asuthaan Norjassa mutta ei asu aafrikkalaisissa maissa? ¶
Kielelä elläimet saatethaan tuntteet makkuu. Mitä varten elläimillä oon silmät? Mitä varten elläimillä oon korvat? Mitä varten elläimillä oon nokka? ¶
Pölkkäätkö jotaki elläintä? Miksi sie tykkäät ette se oon pölättäävä? ¶
Oletko maistanu jotaki makkeeta? ¶
Oletko maistanu jotaki muikkeeta? ¶
Oletko maistanu jotaki suolaista? ¶
Met sanoma usheesti ette kettu oon kavala. Oletko kuulu muita muisteluksii kavalasta ketusta? ¶
Muutamat ketut vaihetethaan talvela färin. Minkä färin het saađhaan silloin? Ja miksi het vaihetethaan färin? ¶
Mikä rimmaa sanale “kettu”? ¶
Saatatko muistela mikä oon auttii? ¶
Tunnetko laului Aafrikan elläimistä? ¶
Minkä näköinen oon krokodillin iho? ¶
1. pers mie olen ¶
2. pers sie olet ¶
3. pers hän oon ¶
1. pers met olema ¶
2. pers tet oletta ¶
3. pers het oon ¶
Mie olen alattiolainen Mie  en  ole ... ¶
Sie olet pyssyjokilainen Sie  et  ole... ¶
Hän oon vaimo Hän  ei  ole ... ¶
Met olema täälä Met  emmä  ole ... ¶
Tet oletta Kreeta ja Niku Tet  että  ole ... ¶
Het oon aaroninniemilaiset Het  ei  ole ... ¶
Ole hyvä! ¶
Olkkaa hyvät! ¶
1. pers mie tulen ¶
2. pers sie tulet ¶
3, pers hän tullee ¶
1. pers met tulema ¶
2. pers tet tuletta ¶
3. pers het tulhaan ¶
Mie tulen huomenna Mie en tule ... ¶
Sie tulet tääpänä ..................... ¶
Hän tullee tiistaina ..................... ¶
Met tulema sunnuntaina ..................... ¶
Tet tuletta ylihuomenna ..................... ¶
Het tulhaan heti ¶
Tule tänne! Älä tule tänne! ¶
Tulkkaa nyt! Älkkää tulkkaa nyt! ¶
1. pers mie menen ¶
2. pers sie menet ¶
3, pers hän mennee ¶
1. pers met menemä ¶
2. pers tet menettä ¶
3. pers het menhään ¶
Mie menen kothiin Mie en mene ... ¶
Hän mennee heti ........................ ¶
Met menemä hänen kans ........................ ¶
Tet menettä perjantaina ........................ ¶
Het menhään kans ........................ ¶
Mene! Älä mene! ¶
Menkkää! Älkkää menkkää! ¶
1. pers mie juon ¶
2. pers sie juot ¶
3, pers hän juopi ¶
1. pers met juoma ¶
2. pers tet juotta ¶
3. pers het juoðhaan ¶
Mie juon vettä Mie en juo ... ¶
Sie juot kaffi(a/i) ……………… ¶
Hän juopi ööli(ä/i) ..................... ¶
Met juoma lämmintä kaffi(a/i) ..................... ¶
Tet juotta kylmää vettä ..................... ¶
Het juoðhaan viini(ä/i) ..................... ¶
Juo (poka)!  Älä ... ¶
Juokkaa mai(ð)on!  Älkkää ... ¶
Leena  la  ja Peka  la  oon vain yksi tytärlapsi. ¶
Tyttäre  n  nimi oon Anne. ¶
Hän oon hyvä setä Kåre  le  ja Anni  le  . ¶
Leena  oon tytär  Leena  la   oon veli ja sisar ¶
Kirstilä oon  vävy Vävy  n nimi oon Sverre ¶
Pekka  oon Leenan mies Leena oon  Peka  n vaimo ¶
Poika  oon 10 vuotta vanhaa  Poja  n nimi oon Jussa ¶
Pekka:Peka- Pekala oon kaks sukkaa ¶
sukka:suka- Sukassa oon iso reikä ¶
viikko:viiko- Viikossa oon 7 päivää ¶
tikku:tiku- Tässä oon kaikki tikut ¶
pappa:papa- Papan nimi oon Niku ¶
tolppa:tolpa- Harakka istui tolpan päälä ¶
pappi:papi- Papila oon musta hattu päässä ¶
katto:kato- Lintu istui katon päälä ¶
minuutti:minuuti- Minuutissa oon 60 sekuntti(a/i) ¶
kvartti:kvarti- Kvartissa oon 15 minuutti(a/i) ¶
olka:ola- Lintu istui olan päälä ¶
jalka:jala- Hällä oon sukka jalassa ¶
poika:poja- Pojan nimi oon Kåre ¶
joki:jove- Silta mennee joven yli ¶
leuka:leuva- Leuvassa oli parta ¶
napa:nava- Navassa oli roska ¶
tupa:tuva- Harakka istui tuvan päälä ¶
setä:se(ð)ä- Minun se(ð)än nimi oon Valli ¶
täti:tä(ð)i- Tä(ð)ilä oon kolme lasta ¶
Hän oon Leena  n  mies ¶
Minu  n  poja  n  nimi oon Valli ¶
Mie näjen koira  n  tuola Akkusativ ¶
Hän osti uu(ð)e  n  piili  n  (uusi:uu(ð)e-) ¶
Pane kupin pöy(ð)ä  le  (pöytä:pöy(ð)ä-) ¶
Leena oon täti minun lapsi  le ¶
Mie annan kruunun poja  le ¶
Kuppi oon pöy(ð)ä  lä ¶
Mie istun tooli  la ¶
Kirja oon Peka  la ¶
Jf. Peka  la  oon kirja ¶
Mie otan kupin pöy(ð)ä  ltä ¶
Hän noussee tooli  lta ¶
e. -haan /-heen/-hiin/-hoon/-huun/-hyyn/- hään /-höön Illativ ¶
Menen kirkhoon/koulhuun/Lemmijokheen jne.] ¶
Kaffi oon kupissa (kuppi:kupi-) ¶
Pöy(ð)ässä oon reikä ¶
Hän oon valmis koulusta ¶
Lintu lenttää pesästä (peshään) ¶
alattiolainen:a.laise-:a.laista ¶
pyssyjokilainen:p.laise-:p.laista ¶
lemmijokilainen:l.laise-:l.laista ¶
aaroninniemilainen:a.laise-:a.laista ¶
raisilainen:r.laise-:r.laista ¶
koti:ko(ð)i-:kottii ¶
kothiin ¶
tänne ¶
mennä:mene-:mennee ¶
olla:ole-:oon ¶
tulla:tule-:tullee ¶
juo(ð)a:juo-:juopi ¶
sukka:suka- ¶
tikku:tiku- ¶
tolppa:tolpa- ¶
tupa:tuva-:tuppaa ¶
näh(ð)ä:näje-:näkkee ¶
ostaat ¶
panna:pane-pannee ¶
anttaat:anna-:anttaa ¶
istuut ¶
ottaat:ota-:ottaa ¶
nousta:nouse-:noussee ¶
reikä:reiä-:reikkää ¶
valmis:valmhii- ¶
koulu ¶
lenttäät:lennä-:lenttää ¶
lintu:linnu-:linttu(a/u) ¶
hit ¶
stolpe -n ¶
1. pers mie olen ¶
2. pers sie olet ¶
3. pers hän oon ¶
1. pers met olema ¶
2. pers tet oletta ¶
3. pers het oon ¶
Mie olen alattiolainen Mie  en  ole ... ¶
Sie olet pyssyjokilainen Sie  et  ole... ¶
Hän oon vaimo Hän  ei  ole ... ¶
Met olema täälä Met  emmä  ole ... ¶
Tet oletta Kreeta ja Niku Tet  että  ole ... ¶
Het oon aaroninniemilaiset Het  ei  ole ... ¶
Ole hyvä! ¶
Olkkaa hyvät! ¶
1. pers mie tulen ¶
2. pers sie tulet ¶
3, pers hän tullee ¶
1. pers met tulema ¶
2. pers tet tuletta ¶
3. pers het tulhaan ¶
Mie tulen huomenna Mie en tule ... ¶
Sie tulet tääpänä ...................... ¶
Hän tullee tiistaina ...................... ¶
Met tulema sunnuntaina...................... ¶
Tet tuletta ylihuomenna ...................... ¶
Het tulhaan heti ¶
Tule tänne! Älä tule ... ¶
Tulkkaa nyt! Älkkää tulkkaa ... ¶
1. pers mie menen ¶
2. pers sie menet ¶
3. pers hän mennee ¶
1. pers met menemä ¶
2. pers tet menettä ¶
3. pers het menhään ¶
Mie menen kothiin En mene ... ¶
Hän mennee heti ................... ¶
Met menemä hänen kans ................ ¶
Tet menettä perjantaina ................... ¶
Het menhään kans ................... ¶
Mene! Älä mene … ¶
Menkkää! Älkkää … ¶
1. pers mie juon ¶
2. pers sie juot ¶
3, pers hän juopi ¶
1. pers met juoma ¶
2. pers tet juotta ¶
3. pers het juoðhaan ¶
Mie juon vettä En juo ... ¶
Sie juot kaffi(a/i) ……….... ¶
Hän juopi ööli(ä/i) ............... ¶
Met juoma lämmintä kaffi(a/i) ...... ¶
Tet juotta kylmää vettä .............. ¶
Het juo(ð)haan viini (ä/i) ............. ¶
Juo (poka)! Älä ... ¶
Juokkaa mai(ð)on! Älkkää … ¶
Leena  la  ja Peka  la  oon vain yksi tytärlapsi. ¶
Tyttäre  n  nimi oon Anne. ¶
Hän oon hyvä setä Kåre  le  ja Anni  le  . ¶
Leena  oon tytär  Leena  la   oon veli ja sisar ¶
Kirstilä oon  vävy Vävy  n nimi oon Sverre ¶
Pekka  oon Leenan mies ¶
Leena oon  Peka  n vaimo ¶
Poika  oon 10 vuotta vanhaa ¶
Poja  n nimi oon Jussa ¶
kk:k ¶
Pekka:Peka- Pekala oon kaks sukkaa ¶
sukka:suka- Sukassa oon iso reikä ¶
viikko:viiko- Viikossa oon 7 päivää ¶
tikku:tiku- Tässä oon kaikki tikut ¶
pappa:papa- Papan nimi oon Niku ¶
tolppa:tolpa- Harakka istui tolpan päälä ¶
pappi:papi- Papila oon musta hattu päässä ¶
tt:t ¶
katto:kato- Lintu istui katon päälä ¶
minuutti:minuuti- Minuutissa oon 60 sekuntti(ä/i) ¶
kvartti:kvarti- Kvartissa oon 15 minuutti(a/i) ¶
K/P/T ¶
olka:ola- Lintu istui olan päälä ¶
jalka:jala- Hällä oon sukka jalassa ¶
poika:poja- Pojan nimi oon Kåre ¶
joki:jove- Silta mennee joven yli ¶
leuka:leuva- Leuvassa oli parta ¶
napa:nava- Navassa oli roska ¶
tupa:tuva- Harakka istui tuvan päälä ¶
t:#/(  ð) ¶
setä:se(ð)ä- Minun se(ð)än nimi oon Valli ¶
täti:tä(ð)i- Tä(ð)ilä oon kolme lasta ¶
Hän oon Leena  n  mies ¶
Minu  n  poja  n  nimi oon Valli ¶
Mie näjen koira  n  tuola Akkusativ ¶
Hän osti uu(ð)e  n  piili  n  (uusi:uu(ð)e-) ¶
Pane kupin pöy(ð)ä  le  (pöytä:pöy(  ð)  ä-) ¶
Leena oon täti minun lapsi  le ¶
Mie annan kruunun poja  le ¶
Kuppi oon pöy(ð)ä  lä ¶
Mie istun tooli  la ¶
Kirja oon Peka  la ¶
Jf. Peka  la  oon kirja ¶
Mie otan kupin pöy(  ð)  ä  ltä ¶
Hän noussee tooli  lta ¶
[–haan /-heen/-hiin/-hoon/-huun/-hyyn/-höön/ ¶
-hään Illativ ¶
Menen kirkhoon/koulhuun/Pyssyjokheen jne.] ¶
Kaffi oon kupissa (kuppi:kupi-) ¶
Pöy(ð)ässä oon reikä ¶
Hän oon valmis koulusta ¶
Lintu lenttää pesästä (peshään) ¶
Oversatt til kvensk: Kainun institutti - Kvensk institutt 2012 / Pirjo Paavalniemi ¶
14. Lyhykäinen yhtheenveto saunoista käänettynnä kvääniksi eli kainuksi ¶
Kvääniilä eli kainulaisila oon nykyaikhaan kansalisen minoriteetin staattus Ruijassa. Tutkijat ei ole vielä yhtä mieltä siitä, kunka kauvoin kväänit oon olheet täälä pohjaisessa. Sen kirjalisen materiaalin pohjalta, mikä saunakirjan kirjoittajilla oon ollu tieđossa, oon het maininheet mm. Tacitus "Germaniuksen" (vuođesta 98 jälkhiin Kristuksen) ja ruijalaisen suurpuunan ja löytömatkalaisen Ottarin (suunile vuođesta 890 jälkhiin Kristuksen). ¶
Kirjailijat oon kirjoittanheet maanrajoista, Suomesta ja Tornionlaaksosta, sekä kvääniin siirtymisestä näiltä aloilta Pohjais-Ruijhaan. Syy siihen, ette ihmiset siirythiin ja vajelethiin tänne pohjaisheen (rajan panthiin vuona 1751), saattoi piian olla "Pikku jääkausi" - minkä väitethään olheen vuosina 1645-1715 - ja nälänhätä Suomen "viljapuođissa", sekä ruokakala täälä pohjaisen meressä. ¶
Amerikka-feeberi levisi Raishiin jälkhiin vuođen 1871, ja usseet maahansiirtynheet kväänit jatkethiin matkaa Amerikkhaan. ¶
Saunahistooria muistelee löylyn myytistä ja siitä, kunka kiviaijan ihmiset kunnioitethiin höyryy, mikä synty kivikasassa eli tulipesässä ko tuli ja vesitipat kohđatelthiin (kiuvas). Saunala oon hirmusen pitkä histooria ympäri mailman. Kirjailijat mainithaan m.m. Pyhän Andreaksen - yhđen Jeesuksen apostoliista. Hän teki reisun Dnepr-jovele ja Novgorodhiin, missä ihmiset saunothiin puusta rakenetussa saunassa. ¶
Saunominen oli yhtheinen, pohjaismainen tapa ja sen hyväksythiin kiini vuođen 1537 reformašuunhiin saakka. Silloin Tanmarkku-Ruijan kuningas Christian III (1536-1559) kielsi ihmissii näyttäytymästä toisilensa alastomanna. Sotaväjen komenethiin polttamhaan kaikki saunat, ja saunakulttuuri katosi eteläisessä Ruijassa. Kirjailijat ei ole löytänheet mithään tiettoo siitä, josko Christian III:n joukot olthiin kans Finmarkussa ja Pohjais-Tromssassa. Het kirjoitethaan: ¶
Kirjailijat kirjoitethaan erityyppisistä saunoista, uuniista ja tulipesistä, sekä saunan tykötarpheista, niin ko saunavihđasta. Saunominen oon puhđistautumista, ei tyhä kropin, mutta kans mielen. Saunomisheen käytettävä aika, saunan lämpö, saunaveđen lämmitys ja jäähđyttely jovessa oon kaikin saanheet oman paikkansa. ¶
Saunarakenusta, missä oli saunakamari tahi porstuu, saatethiin käyttäät asumahuonheena sen aikkaa ko päähuonetta rakenethiin. Saunassa kans synnytethiin, ja saunomista käytethiin paranuskonstina vissiissä sairhauksissa. Muutamisti sielä savustethiin tahi kuivathiin ruokkii ja keitethiin soopaa. ¶
Kapitteli 8 muistelee kokonhansa Raisin saunoista, jonka jälkhiin kirjailijat esitelhään lähtheet, notaatit ja persoonarekisterin. ¶
Oversatt tekst ¶
Miksi net kolme pukkii Pruusii aijothaan kesäsijhaan? ¶
Tieđätkö mikä oon kesäsija? ¶
Net kolme pukkii menhään yhđessä kesäsijhaan. Luuletko ette het oon samasta perheestä? ¶
Kolmen pukin pöränimi oon Pruusi. Mitä luulet, mikkä heiđän etunimet oon? ¶
Mihin vuođenaikhaan elläimet menhään kesäsijhaan? ¶
Missä pukit oon silloin ko het ei ole kesäsijassa? ¶
Miksi trolli halluu ottaat pukit? ¶
Minne trolli jouttuu ko issoin pukki oon puskenu sen kurkkiisseen? ¶
Oletko kuulu muita eeventyyriitä missä oon trolli? ¶
Oonko trolli tasan ilkkee? Saattaako se olla siivo? ¶
Oversatt til kvensk av Kainun institutti – Kvensk institutt 20.03.2019 Pirjo Paavalniemi ¶
Ihmisoikkeusdeklarasjuuni kvääniksi, kääntäny Kainun institutti. ¶
Lähtheet: NHRI, Norjan ihmisoikkeuksiitten institusjuuni ¶
Kilde: NHRI, Norjan ihmisoikkeuksiitten institusjuuni ¶
Oversatt tekst  ¶
Nyt sie saatat siirttäät sinun karaktäärit, ja tehđä sinun oman eeventyyrin. ¶
Klipp, klopp, klipp, klopp (fiini ääni). Mie olen pieni. Mie olen Pikkupukki Pruusi. Kuka mie olen? ¶
Klipp, klopp, klipp, klopp (pikkuisen krouvempi ääni). Mie en ole pieni, enkä iso. Mie olen Keskipukki Pruusi. Kuka mie olen? ¶
Klipp, klopp, klipp, klopp (krouvi ääni). Mie olen iso. Mie olen Isopukki Pruusi. Kuka mie olen? ¶
Hei! Mie olen trolli, ja mie asun sillan alla. Tämä oon minun silta. Mie määrään kuka saapi luvan mennä sillan yli. Halluutko sie mennä sillan yli? ¶
Mie olen pojan mamma. Met olema köyhät ja meilä oon vaanasti ruokkaa. Mutta meilä oon jauhoi puurhoon. Missä oon minun poika? ¶
Mie olen poika. Mie aijon auttaat minun mammaa. Mie aijon nouttaat jauhoi aitasta. Voi voi, nyt se tuulee. ¶
Mie olen pukki. Mie saatan laittaat kultarahhoi. ¶
Mie olen kestikievarin isäntä. Minula oon huonet missä sie saatat syöđä ja nukkuut. ¶
Mie olen kestikievarin isänän ämmä. Mie laitan ruokkaa. ¶
Mie olen Pohjaistuuli. Sie et saata nähđä minnuu, mutta mie saatan puhalttaat sinun pääle. ¶
Kra kra. Mie olen korppi. Minkä färinen mie olen? ¶
Kra kra. Mie olen riikinkukko. Katto minun höyhämii? Minkä färiset net oon? ¶
Mie olen kettu. Hmmm - mie olen pikkuisen kavala! ¶
Mie olen krokodilli. Minula oon iso suu ja terävät hamphaat. ¶
Mie olen seebra. Minula oon mustat ja valkkeet raiđat. ¶
Mie olen sjiraffi. Minun kaula oon hirmu pitkä. ¶
Mie olen suutari. Mie paranan kengät. Oonko sinula reijät sinun kengissä? ¶
Mie olen neito. Olen noiđan fankina ja olen lukkuin takana. Saatatko sie auttaat minun ulos? ¶
Jeg er heksen. Jeg er slem. Mie olen noita ja mie olen paha. ¶
Sum sum sum. Mie olen honninkimettinen. Mie lentelen kukasta kukkhaan? Tieđätkö sie mitä mie saatan laittaat? ¶
Gakk gakk. Mie olen suorsa. Mie uin ympäri järvessä. ¶
Mie olen muurhaistronninki. Mie asun muurhaispounussa. ¶
Mie olen poika, ja mie aijon laittaat jouluskenkin minun mammale. ¶
Mie olen Stallu. Mie olen noitaäijä. Mie passaan ette lapset ei tehđä mithään huonoo. SILLOIN mie otan heiđät! ¶
Mie olen Luhtakka ja Stallun ämmä. Mie olen noitaämmä. Passaa ittesti minulta! ¶
Mie olen pikkuveli. Mie tykkään pyyttäät kallaa. ¶
Mie olen isoveli. Mie en pölkkää tuulta enkä paaroi. ¶
Met olema saivolaiset. Met passaama luonttoo. Met halluuma ette SIE kans passaat luonttoo. ¶
Hei, nyt sie saat opastuut meihin. ¶
Hyväksy ¶
Aktiviteetti ¶
Lissää kuvan ¶
Kaikki ¶
Autopellaus: pois ¶
Autopellaus: päälä ¶
Takaisin ¶
Tätä ei saata favuriseerata ¶
Tätä ei saata näyttäät ¶
Sisälelokkaus onnistui ¶
Valitte kuvan ¶
Klikkaa tähän ette lokata ulos ¶
Ei ollu mahđolista tulla roikan jäseneksi ¶
Ei saattanu ylösdateerata sinun profiilii. Ole ystävällinen ja freistaa uuđesti ¶
Alaslastauksen poistettu ¶
Lastattu alas ¶
Lastathaan alas ... ¶
Lastathaan ylös ... ¶
Alaslastaukset ¶
Redigeeraa alan ¶
Ei ole vielä mahđolista redigeerata tätä allaa ¶
Feili ¶
Favuriitin lisätty ¶
Favuriitin poistettu ¶
Favuriitit ¶
Viimi ylösdateerinki ¶
Lokkaa sisäle ¶
Minun roikat ¶
Laakraa ¶
Lähätethään... ¶
Lähätetty ¶
Teema  ¶
Vasthaanottaaja ¶
Lokkaa ulos ¶
Kieli ¶
Meediapellaaja ¶
Pittääjännimi ¶
Salasana ¶
tahi ¶
Lokkaa sisäle Facebookila  ¶
Lähätä sisäle ¶
Registreeraa ¶
Unheetitko salasanan? ¶
Se näyttää siltä ette olet ilman nettiyhtheyttä. App-funksjonaliteetit saatethaan olla rajoitetut ¶
Onnistunnu registreerinki! ¶
Onnistunnu sisälelokkaus ¶
Onnistunnu uloslokkaus ¶
Kielitälläykset ¶
Ei yhthään kieltä ole sautettavissa ¶
Ei yhthään valinttaa ole sautettavissa ¶
Ole ystävällinen ja freistaa käsifuunista/nettipretasta ¶
Ole ystävällinen ja piđä hyväksyttyy sisälelokkausta ¶
Se oon probleemiita ette saađa kontaktin serverhiin. ¶
Sie olet lokattu ulos apista, mutta se oli probleemi serverin kans ¶
Valitun kielen oon muutettu ¶
Suksess! ¶
Onnistunnu! ¶
Ilmoitettu pois ¶
Ei ole mithään daattaa sautettavissa. Veđä alaskäsin ette ylösdateeraat ko olet online ¶
Feili ko piti hakkeet sisälyksen ¶
Favuriitin oon poistettu ¶
Ei ole yhtäkhään favuriittii ¶
Favuriitin oon lisätty ¶
Vastaus ¶
Flaku ¶
Näytä ¶
Poista ¶
Poista ¶
Aktiviteetin oon flavutettu ¶
Ole ystävällinen ja lokkaa ulos ja sitte lokkaa taas sisäle ¶
Ole ystävällinen ja lissää sisälyksen  ¶
Ei yhthään alaslastausta ole sautettavissa ¶
Alaslastauksen oon poistettu ¶
Tule myötä roikkhaan ¶
Ei saatettu olla myötä roikassa ¶
Roikka-aktiviteetti ¶
Ole ystävällinen ja lokkaa sisäle ¶
Roikassa myötäoleminen ¶
Postaa kommentaarin ¶
Postaa ylösdateeringin ¶
Ylösdateeringin oon postattu! ¶
Lokkaa sisäle ette saatat postata vastauksen ¶
Kommentaarin oon lisätty ¶
Kommentaari ¶
Kommentaarit ¶
Ei ole sisälystä mitä saattaa näyttäät  ¶
Minun profiili ¶
Sie häyđyt olla sisälelokattu jos halluut tehđä sen ¶
Ei saata näyttäät sisälystä ¶
Ei saata merkata sisälystä favuriitiksi  ¶
Se tuli probleemi, ole ystävällinen ja freistaa uuđesti ¶
Se tuli probleemi ko piti merkata sisälyksen favuriitiksi ¶
Se tuli probleemi ¶
Se tuli probleemi ko piti näyttäät profiilin ¶
Ole ystävällinen ja lokkaa sisäle tahi registreeraa ittesti ¶
Mellingin oon lähätetty ¶
Lähätä mellingin ¶
Sinun mellinki ¶
Mellinki ¶
Ystävät ¶
Ystävä ¶
Toppaa ystävyyđen ¶
Maininat  ¶
Mie ¶
Ota kuvan ¶
Kuvabiblioteekki ¶
Olesta ¶
Varoitukset ¶
Pyynöt ¶
Viimi ylösdateeraus  ¶
Näytä koko profiilin ¶
Koko nimi ¶
Lastentarhaan, koulun tahi organisasjuunin nimi ¶
Täytä jos halluut registreerata ittesti ¶
Epost ¶
E-posti ¶
Tehe pittääjännimen ¶
Tehe salasanan ¶
Minula oon verifiseerauskoodi ¶
Tervetulemaa takaisin ¶
Tuntheet ¶
Leekat  ¶
Veđen alla ¶
Pyhäpäivät ¶
Sanat ¶
Kurs ¶
Kursit ¶
Minkä eeventyyrin mie piđän valita? ¶
Asumahuonet ¶
Elävät, linnut ja syöpäläiset ¶
Färit ¶
Meressä ¶
Hetelmä/frukti ¶
Kulkuneuvot ja trafikki ¶
Vaattheet ¶
Kroppi ¶
Ruoka ¶
Työkalut ¶
Sää ¶
Luonto ¶
Minkä eeventyyrin piđän valita ¶
Lastentarhaan raamiplaana ¶
Vanhiimet ja eđesvastuuliset ¶
Daattatälläykset ¶
Minkä eeventyyrin mie piđän valita? ¶
Tässä sie löyđät kursin sisälyksen missä oon muun myötä videoleksjuunit, sanat ja termit, ja kans resyrsit alaslastausta varten. ¶
Ole myötä foorumissa muitten opettaajiitten kans, ja jaja kokemukset, neuvot ja vinkit ¶
Valmis alkamhaan ¶
Mene kurshiin ¶
Aktiviteetit ¶
Jäsenet ¶
Kolme pukkii Pruusii jokka aijothiin mennä kesäsijhaan syömhään ittensä paksuksi ¶
Valmis ¶
Sanat ¶
Resyrsit ¶
Profiili ¶
Tuntheet ¶
Pyhäpäivät ¶
Veđen alla ¶
Leekat ¶
Sanakortit, praattikortit, muistelemiskortit ja färjäysarkit  ¶
Tästä löyđät pdf-fiilit missä oon sanakortit, muistelemiskortit ja praattikortit. Pdf-fiilit sie saatat printata ja pittäät met uu dikursin a ktiviiteetiissa.  ¶
Sanakortit: Lastaa alas pdf ¶
Muistelemiskortit: Lastaa alas pdf ¶
Praattikortit : Lastaa alas pdf ¶
Färjäysarkit: Lastaa alas pdf ¶
Tässä sie saatat kattoot ja kuunela muistelemiskorttii ja praattikorttii ¶
Muistelemiskortit ¶
Praattikortit ¶
Kuvat alaslastausta varten  ¶
Tästä sie löyđät kuvat karaktääriistä ja eeventyyriitten rekvisiitiistä. Sie saatat lastata alas kuvat ja laakrata net nettiprettoin kamerarullhaan. Nettiprettoi piđethään metuudikursin aktiviteetiissa. Kuvvii saattaa pittäät esim. jälkityöaktiviteetiissa näitä varten: Puppet Pals, MyMemo ja BookCreator. ¶
Eeventyyrikaraktäärit: Lastaa alas kuvat ¶
Nettikauppa ¶
Jos halluut ostaat eeventyyriitten konkreetit X:stä, niin sie löyđät net täältä: ¶
X= Kolme pukkii Pruusii ¶
X=Poika ja Pohjaistuuli ¶
X=Riikinkukko ja korppi ¶
X= Krokodilli ja kettu ¶
X= Stallu jouluaattona ¶
Nettikaupphaan ¶
Met halluuma ensisti sannoot vähän sen ympäri ette kuinka tärkkeet oon konkreetit ko kommuniseerathaan lasten kans, ja olletikki ko kommuniseerathaan niitten lasten kans kekkä puhuthaan muita kielii. Konkreetit oon kans tärkkee metuudi yhtheistyössä vanhiimiitten kans. ¶
Synnøve Tjølsen ja Sissel Rasmussen-Moe Barnely oon yhđessä lastentarhaan työntekkiijöitten kans tehnheet videot alla. ¶
Havainot ¶
Ennen ko päästhään alkhuun työkalluin ja aktiviteetiitten kans Troll i ord-kielityökalussa, niin pedagoogi häyttyy hunteerata sitä kekkä lapset oon, ja kummoiset kieleliset kokemukset ja kyvyt heilä oon. ¶
Kuinka vanhaat lapset oon? ¶
Kummoiset kyvyt oon norjan kielessä ja äiđinkielessä? ¶
Luje mielelä mitä Margareth Sandvik hunteeraa sen ympäri ette piđethään selvityksii lastentarhaassa. ¶
Ensiymmärys ¶
Se saattaa olla tarpheelista joileki lapsile ette selvität heile osan sanoista ennen ko muistelet eeventyyrin. Ko työtelhään ensiymmäryksen kans, saattaa raavas puhhuut lapsen kans valituitten fraassiin ja sannoin ympäri, ja missä kontekstiissa net saatethaan olla. Sillä tavala lapsi saapi avun ette aktiveerata varhemppii kokemuksii sannoin ja fraassiin ympäri. Tämä varmistaa nuukeman ymmäryksen. ¶
2a  ¶
Merkitys ¶
Tässä oon tiettoo siitä mitä met tehemä tinkkoin kans, ja mistä met löyđämä sen mikä oon tärkkeetä. Met syömä äpylin, ja löyđämä sen haakista tahi kaupasta. Piililä met ajama, ja met tehemä sen tielä. ¶
Kysymykset mikkä träänäthään merkitystä ¶
Mikä tämä oon? ¶
Tieđätkö mikä sen nimi oon? ¶
Mitä met tehemä tämän kans? ¶
Mistä löyđämä tämän? ¶
Oonko sinula tämmöinen kotona, lastentarhaassa? ¶
Kummoinen assii tämä oon? ¶
Miksi met kuttuma tämänsorttista tinkkaa? ¶
2a1  ¶
Avvainsana  ¶
Klikkaa knappii alapuolela niin ette pääset Avvainsanhoin oppima-apissa tahi eeventyyriapissa: ¶
Sie saatat kans pittäät kieliloovan sanakorttii, tahi lastata alas pdf:n ja printata sanakortit. ¶
Tässä häyttyy löyttäät net eeventyyrikaraktäärit joita muisteliijaääni kyssyy. Ko klikkaat numeroita 1-3, niin muisteliijaääni anttaa vinkkii joitten avula oon helpompi löyttäät oikkeen eeventyyrikaraktäärin. ¶
2a2  ¶
Arvausleikki ¶
Tässä häyttyy löyttäät eeventyyrikaraktäärin jota muisteliijaääni kyssyy. Ko klikkaat numeroita 1-3, niin muisteliijaääni anttaa vinkkii joitten avula oon helpompi löyttäät eeventyyrikaraktäärin. ¶
2a3  ¶
Löyttäät kortin ¶
Tässä häyttyy löyttäät sen sanan jota muisteliijaääni kyssyy. ¶
Tässä oon tiettoo siitä kuinka oornathaan, sortteerathaan ja kategoriseerathaan assiit mikkä oon tärkkeet. ¶
Kysymykset mikkä annethaan träänäystä ko pittää verrata, klassifiseerata, oornata ja sortteerata. ¶
Oonko se ruokkaa? ¶
Oonko se kulkuneuvo? ¶
Oonko se mööpeli? ¶
Oonko net vaattheet? ¶
Oonko net leekat? ¶
tämä oon ja niin eđelheen (jne). ¶
Jos se oon aktiviteetti, niin kuinka met kuttuma semmoissii aktiviteettiita? ¶
Kategoriseerata ¶
Sen jälkhiin ko oon työtelty sanan merkityksen kans, niin saatethaan laajenttaat ymmäryksen sillä ette defineerathaan mihin kategorihaan ja yläkategorihaan se kuuluu. Tet saatatta harjoitella samanlaisuuksii ja kategoriseerinkkii niin ette panet kolme sannaa tahi enämen sannoi raithoon ja pyyđät ette lapset otethaan pois sen kortin mikä ei kuulu siihen. ¶
Samanlaisuuđet ¶
Harjoittele samanlaisuuksii. Pane 10-20 sanakorttii niin ette kuvasivvu oon ylöskäsin. Anna lapset valita kaksi kuvvaa jokka kuuluthaan yhtheen. Pyyđä heitä muistelemhaan miksi. Sie saatat mielelä näyttäät heile kuinka laihiin sen pitäis tehđä. ¶
Memory / lotto ¶
Memory/lotto ¶
Sanakorttii saatethaan kans pittäät memorhyyn. Silloin sie häyđyt panna esile kaksi ja kaksi samanlaista korttii ja sen määrän mikä passaa lapsiroikale. 2-4 lasta pelathaan yhđessä. Se saapi poengit kuka löyttää kaksi samanlaista korttii. Kortit saatethaan jääđä makkaamhaan kuvapuoli ¶
ylöspäin, tahi pellaaja saattaa ottaat net ulos ja pittäät niitä poenginna. Sie saatat kans pittäät kieliloovan printattui korttii, tahi lastata alas pdf:n ja printata sanakortit. ¶
Eeventyyriapissa oon kans Lotto-aktiviteetti. Klikkaa knappii alapuolela niin ette pääset Lotthoon eeventyyriapissa: ¶
Panna ¶
Sanakorttii saatethaan pittäät siihen ette harjoitelhaan termii niin ko ylimäinen/ylimäissiin, alimainen/alimaissiin ja keskimäinen/keskimäissiin. Sanaraiđot saatethaan panna esimerkiksi niin ette se oon kaksi elävää yhđessä raiđossa ja yksi elävä toisessa. ¶
Usheimat ja enniiten ¶
Sanakorttiraittoi tahi -roikkii saatethaan pittäät kans siihen ette harjoitelhaan usheimat ja enniiten-termii. Pane esile sanaraittoi mikkä kuuluthaan samhaan kategorihaan. Pane esile kortit jokka näytethään helppo/helppoin, raskas/raskhain, lyhykäinen/lyhykäissiin, pitkä/ pissiin, moni/enniimitten, harva/harvempi. ¶
Rakenttaat sätninkkiitä ¶
Sanakorttii saatethaan pittäät sätninkikonstruksjuunhiin. Valitte kortin joka tekkee sätningin, esimerkiksi: yksi sana joka pittää olla subjekti (poika, Pohjaistuuli, kettu), yksi sana joka pittää olla objekti (tuuki, keppi, keituri, aitta). Niin sie hoksaat verbin, tahi autat lasta päättämhään verbin. ¶
Evalueerinki ¶
Oliko roikan koko passeli? ¶
Jos vastaus oli ei siihen roikan kovon kysymyksheen, niin kirjoita mielelä miksi. ¶
Kuinka arvelet lasten tuntemuksen termiin ympäri?  ¶
Kuinka sanakortit toimithiin työkaluina lapsiroikale? ¶
Kuinka tärningit toimithiin työkaluina lapsiroikassa? ¶
Kuinka konkreetit toimithiin työkaluina muistelemisessa jos piđit niitä? ¶
Kuinka puuloova toimi työkaluna siinä ette luođa fokuksen, jos piđit sitä? ¶
Kuinka roikan koko/individuaalinen tekeminen toimi tässä aktiviteetissa? ¶
Kuinka nettipretta toimi työkaluna? ¶
Kuinka navikeerinki toimi apissa? ¶
Kuinka appiaktiviteetti toimi lasten roikassa? ¶
Kuinka kortit toimithiin aktiviteetissa? ¶
Kuinka tärningit toimithiin työkaluina lasten roikale? ¶
Kuinka iPad toimi animasjuunin työkaluna lapsiroikale? ¶
vähän tuntemusta ¶
hyvä tuntemus ¶
Kykenitkö luomhaan luonolisen yhtheyđen kysymysten välilä? ¶
Missä määrin sie pystyit luomhaan praattii termiin ympäri lasten kans? ¶
Missä määrin raavhaat ohjathiin praattii? Tuothiinko lapset ommii ajatuksii siihen? ¶
Missä määrin raavhaat ohjathiin muistelemista? Missä määrin lasten ajatukset vaikutethiin muistelemisheen? ¶
Missä määrin lapset olthiin innostunheet aktiviteetissa? ¶
Missä määrin lapset olthiin innostunheet aktiviteetthiin/kykenitkö saamhaan yhtheisen fokuksen? ¶
Missä määrin sie olit valmistannu ittesti siihen? ¶
Missä määrin sie olit innostunnu? ¶
vähän ¶
paljon ¶
vähän yhtheyttä ¶
hyvä yhtheys ¶
voksenstyrt ¶
raavhaat ohjathiin ¶
Piđitkö käsikirjoitusta eeventyyrin muistelemisessa? ¶
Piđitkö konkreettiita muistelemisessa? ¶
Piđitkö puuloovaa työkaluna ette saatoit luođa fokuksen ennen muistelemista? ¶
Piđitkö kysymyksii «Kysymykset joissa harjoitelhaan ette verrata, klassifiseerata, oornata ja sorteerata»? ¶
Piđitkö kysymyksii «Kysymykset missä harjoitelhaan fonoloogista ymmärystä»? ¶
Piđitkö kysymyksii «Kysymykset missä harjoitelhaan määrää, sijjaa ja formuu»? ¶
Tehitkö aktiviteetin koko lapsiroikan kans yhtäaikkaa, tahi tehitkö sen yhđen lapsen kans kerrala? ¶
Roikassa ¶
Sekä individuaalisesti ja roikassa ¶
Kuinka sie arvelet lasten ymmäryksen eeventyyristä tässä aktiviteetissa? ¶
vähän ymmärystä ¶
hyvä ymmärys ¶
Samanarvoinen ¶
Mitä kielii piđethiin ja kuinka tet vaihettelitta kielten välilä? Kuulittako tet yhđen kielen kerrala tahi vaihettelittako tet norjan ja muitten kielten välilä? Ilmaisthiinko lapset toivon siitä ette het haluthaan vaihettaat kielen? ¶
Minkälaisen eksursjuunin tet tehittä? ¶
Minkälaiset färjäysaktiviteetit tet tehittä? ¶
Minkälaissii sanakorttii tet piđittä aktiviteetiissa? ¶
Präntätyt sanakortit ¶
Ulosprintatut pdf-kortit ¶
Digitaaliset sanakortit ¶
toimi huonosti ¶
toimi hyvin ¶
Kuinka sie arvelet sinun ommaa roolii ko työtelet aktiviteetiitten kans? ¶
huonosti valmistannu ittesti ¶
hyvin valmistannu ittesti ¶
Kuinka sie arvelet sinun ommaa roolii ko työtelet aktiviteetiitten kans? ¶
Minkälaissii apukeinoi sie piđit niin ette loit yhtheisen fokuksen lapsiroikassa? ¶
vähän innostunnu ¶
innostunnu ¶
Muut kommentaarit (työstä lapsiroikassa, tahi kursista) ¶
Minkälaiset tansi- tahi musikkiaktiviteetit tet tehittä? ¶
Ja ¶
Kyllä ¶
Ei ¶
Osittain ¶
Tulleeva ¶
Kirjoita sinun vastauksen tähän ¶
Tehe evalueeringin valmhiiksi ¶
Evalueerinki oon valmis. Vastaukset oon laakrattu. ¶
Valmis ¶
Evalueeringin oon nyt registreerattu ¶
Fonolooginen ymmärys ¶
Jokhaisheen sanhaan jonka kans työtelhään, sie saatat vaihettaat perspektiivin fonoloogisheen ymmäryksheen. Sen tehet klappaamalla, tramppaamalla tahi lyömälä tavut samassa ko sanothaan sen sanan joka oon sanakortissa. ¶
Kysymykset missä harjoitelhaan fonoloogista ymmärystä. ¶
Montako klappausta oon sanassa? ¶
Oonko se lyhykäinen eli pitkä sana? ¶
Mikä ääni tullee ensisti sanassa? ¶
Mikä ääni alkkaa sanan? ¶
Oonko se usseemppii sannoi mikkä alethaan samala äänelä? ¶
Mikä riimaa sanan kans? ¶
Klappaa tavun ¶
Ko klapathaan tavun samassa ko lujethaan sanakortin termin äänheen, niin silloin perspektiivi muuttuu fonoloogiseksi ymmärykseksi. Varieeraa mielelä hyppäämällä, tramppaamala, lyömälä nyrkin pöythään, tahi pitämällä rytmin rytmi-instrumentila. ¶
Sie saatat pittäät niitä puuloovan printattui sanakorttii, tahi lastata alas pdf:n, ja printata sanakortit. ¶
Sanan pittuus ¶
Vaikkeempi tehtävä saattaa olla ko pittää puhhuut sannoin pittuuksista. ”Puu” oon lyhykäinen sana ja tarvittee yhđen klappauksen. ”Aitta” taas oon pitempi ja tarvittee kaksi klappausta, ja sana ”puteetit” oon kaikkiin pissiin niistä kolmesta. Siinä oon kolme klappausta. ¶
Tässä sie saatat esimerkiksi pittäät sanakorttii: puu, kesäsija ja pukinparta. Saatat pittäät niitä esimerkkinä lyhykäisemistä ja pitemistä sanoista. ¶
Tässä sie saatat pittäät sanakorttii: puu, aitta ja puteetit. Saatat pittäät niitä esimerkkinä lyhykäisemistä ja pitemistä sanoista. ¶
Tässä sie saatat esimerkiksi pittäät sanakorttii: puu, pensseli ja pitahaya-frukti. Sie saatat pittäät niitä esimerkkinä lyhykäisemistä ja pitemistä sanoista. ¶
Tässä sie saatat esimerkiksi pittäät sanakorttii: suu, kieli ja krokodilli. Saatat pittäät niitä esimerkkinä lyhykäisemistä ja pitemistä sanoista. ¶
Tässä sie saatat pittäät esimerkiksi sanakorttii: puut, muurhaispounu ja muurhaistronninki. Saatat pittäät niitä esimerkkinä lyhykäisemistä ja pitemistä sanoista. ¶
Tässä sie saatat esimerkiksi pittäät sanakorttii: vyö, kota ja trumma. Saatat pittäät niitä esimerkkinä lyhykäisemistä ja pitemistä sanoista. ¶
Tässä sie saatat pittäät sanakorttii: kuu, saari ja kalaonki. Sie saatat pittäät niitä esimerkkinä lyhykäisemistä ja pitemistä sanoista. ¶
Määrä, sija ja formu ¶
Sanakorttii saatethaan pittäät ko harjoitelhaan termii missä ilmaisthaan määrän, sijan ja formun. ¶
Kysymykset missä harjoitelhaan määrää, sijjaa ja formuu. ¶
Mikä oon painaviin? ¶
Mikä oon kevvein? ¶
Mikä oon painavampi ko…? ¶
Mikä oon pissiin? ¶
Mikä oon lyhykäissiin? ¶
Oonko tämä pitempi ko…? ¶
Mikä oon painaviin? ¶
Sie kysyt: ¶
Mikä oon painaviin? ¶
Oonko x painavampi ko y? ¶
Sie saatat pittäät niitä kieliloovan präntättyi sanakorttii, tahi lastata alas pdf:n ja printata sanakortit. ¶
Mikä oon korkkein? ¶
Sie kysyt: ¶
Mikä oon korkkein? ¶
Mikä oon mataliin? ¶
Oonko x korkkeempi ko y? ¶
Sie saatat pittäät niitä puuloovan präntättyi sanakorttii, tahi lastata alas pdf:n ja printata sanakortit? ¶
Mikä oon pissiin? ¶
Sie kysyt: ¶
Mikä oon pissiin? ¶
Mikä oon lyhykäissiin? ¶
Oonko x pitempi ko y? ¶
Sie saatat pittäät niitä puuloovan präntättyi sanakorttii, tahi lastata alas pdf:n ja printata sanakortit. ¶
Palapeli ¶
Eeventyyriapissa oon Palapeli-aktiviteetti missä oon eeventyyrin kuvat. Tehtävhään kuuluu panna palat yhtheen ja nähđä mitä tapattuu ko palapelin oon valmhiiksi kovottu. Klikkaa knappii alapuolela ette menet Palapelhiin eeventyyriapissa: ¶
Sie saatat kans pittäät niitä puuloovan präntättyi korttii, tahi lastata alas pdf:n ja printata sanakortit. ¶
3a  ¶
Valmista muistelemisen ¶
Lähtökohtana oon eeventyyri “Kolme pukkii Pruusii” jonka avula met näytämä kuinka saatat valmistaat ittesti ennen ko muistelet eeventyyrin lapsile. ¶
3a1  ¶
Mikä koske ttaa sinnuu?  ¶
Luje hithaasti eeventyyrin läpi ja merkkaa ittele sanat ja sätningit jokka saatethaan merkitä jotaki sinule, ja jokka annethaan sinule sishäiset kuvat, ajatukset ja assosiasjuunit. Sanat ja fraasit mistä sie tykkäät ja mistä saat sishäiset kuvat, autethaan sinnuu muistamhaan eeventyyrin kuvat ja siirtämhään kokemukset etheenpäin lapsile. ¶
3a2  ¶
Minkälainen stryktyyri oon eeventyyrissä?  ¶
Ko eeventyyrin oon lujettu uuđesti ja sie olet hoksanu ette se koskettaa sinnuu, ja sen mikä koskettaa sinnuu, häyđyt löyttäät eeventyyrin päätapattumhaan. ¶
Luje eeventyyrin läpi uuđesti ja löyđä päästryktyyrin ja episuudioorningin. ¶
Usheimat eeventyyrit piđethään päästryktyyrii missä oon nämät episuudit: ¶
Olipa kerran kolme pukkii ... ¶
Teko joka alkkaa tapattuman: jokka aijothiin mennä kesäsijhaan syömhään ittensä paksuiksi. Heiđän kaikkiin nimi oli Pukki Pruusi. Matkala oli silta kurkkiin yli, ja sen sillan yli het aijothiin (piđä sinun ääntä niin ette herätät intressin/tieđonankaruuđen lapsissa). ¶
Freistaa realiserinkkii: sillan alla asui iso, hirvee trolli, jolla oli silmät niinko tinatalriikit ja nokka niin pitkä ko haravanvarsi (piđä sinun ääntä ja näytä kuinka iso ja paha trolli saattaa olla) ¶
Ensisti tuli Pikkupukki Pruusi ja aikoi sillan yli. ¶
-Kuka kloputtaa minun sillan päälä? (puhu kovala ja selkkeelä äänelä) ¶
-No, se oon Pikkupukki Pruusi; mie aijon mennä kesäsijhaan syömhään itteni paksuksi! sanoi pukki; sillä oli niin fiini ääni (puhu matalalla ja tärisseevälä äänelä) ¶
-Nyt tulen ja otan sinun,» sanoi trolli (ääni vastaa huutamista) ¶
3. Reaksjon: ¶
pikkupukki Pruusi pölästyy ¶
-Voi ei, älä ota minnuu, mie olen niin pieni. Tyhä ođota pikkuisen ette tullee Keskipukki Pruusi, hän oon paljon isompi (pukin ääni tärissee). ¶
-No, sen vain! sanoi Trolli. Se sama tapattuu Keskipukki Pruusin kans (mutta varieeraa äänenpiđon niin ette se oon pikkuisen väkkeevämpi ko Pikkupukki Pruusin ääni) ¶
4. Slutt: ¶
sitte tullee Isopukki Pruusi. ¶
KLIPP, KLOPP, KLIPP, KLOPP, kuului sillala; pukki oli niin raskas ette silta naskui ja jyrisi sen alla! ¶
-Kuka tramppaa minun sillan päälä? karjui trolli. ¶
-Se oon Isopukki Pruusi, sanoi pukki, sillä oli niin krouvi ääni. ¶
-NYT TULEN JA OTAN SINUN! karjui trolli. ¶
-Tule vain ... ¶
-Ja hip, hap, hoppu - tässä oon loppu! ¶
Muistela eeventyyrin ¶
Hyvä muistelemistekniikka tekkee sinun uskottaavaksi kuunteliijoile. Muistelemistekniikka ei välttämättä ole helppo assii. Jos aijot saađa kuunteliijat/lapset innostumhaan siitä mistä muistelet, niin sie häyđyt tiettäät kuinka sie rakenat ylös muisteluksen ja minkälaiset elementit häyđythään olla myötä. ¶
Muistelemiskyky  ¶
Kaikki saatethaan muistela - tarvithaan tyhä träänäystä! ¶
Sie saatat laajenttaat sinun muistelemiskyvyn sillä laila ette kattot punktit alapuolela, ja selvität mitä assiita sie piđät harjoitella enämen. ¶
Niin ette sinusta tullee hyvä muisteliija: ¶
Lastentarhaan arkipäivä anttaa paljon mahđolisuuksii muistela muisteluksiita. ¶
Ette sinusta tullee hyvä muisteliija, saatat aktiivisesti harjoitella muistelemista näissä tilantheissa (hoitamapöytä, vaatitteminen, käimämukat ulkona, silloin ko lohđutat lasta, ruokkailussa ja niin eđelheen) ja muistela muisteluksiita mistä itte tykkäät. ¶
Se ette muistelee eventyyriitä saattaa olla sama helppo ko se ette muistelee praksiisimuisteluksiita lastentarhaan arkipäivästä. Opettele joitaki metuudiita kuinka teksti saattaa tulla osaksi sinnuu ilman ette saatat sen ulkkoo. Sie omaksut muisteluksen sen stryktyyrin, episuudiitten ja tuntheelisen sisälyksen avula, sannoo Aud Berggraf Sæbø (2003). ¶
Piđä kasvoin ja kropan mimikkii niitten tuntheitten jälkhiin mitä eri karaktäärit annethaan sinule ko muistelet eeventyyrii. ¶
Muistela eeventyyrin ¶
Ko sie muistelet eeventyyrin ja piđät klossii niin ette sen oon helpompi ymmärttäät, saatat tehđä tämän kahđela tavala: Sie saatat pittäät alkupöräisen tekstin niin ko se seissoo eeventyyrihäftissä tahi digitaalisesti, tahi sie saatat tehđä tekstin helpomaksi. Sie saatat yksinkertaistaat tekstin niin ette tehet siitä draamattisen tekstin. Se meinaa sitä ette puhut niin ko sie olisit aktööri. ¶
Piđä klossii ja puhu niin ko Pikkupukki Pruusi, Keskipukki Pruusi, trolli jne. Kaikki puhet pittää olla nykyaijassa (preesens). Tällä tavala synttyy teatterii ja dramaattista leikkii missä pohjana oon eeventyyrin tapattumat. ¶
Alapuolela oon esimerkki eeventyyristä Poika joka meni Pohjaistuulen tykö ja vaati jauhot takaisin. Saatat pittäät sitä inspirasjuuninna ja rakenttaat siitä etheenpäin: ¶
Poika: Hei. Mie olen poika. ¶
Mamma: Hei, mie olen mamma. ¶
Poika: Oh, minula oon kova nälkä! Mitä aijoma syöđä? ¶
Mamma: Meilä ei ole mithään ruokkaa. Mutta saatama laittaat puuroo. Sitte sie häyđyt mennä aitthaan ja nouttaat jauhoi. ¶
Poika: Selvä! (Siirä pojan “ulos”). Oh, se tuulee! (tehe puhaltamisäänii.) ¶
(Sanakortti missä oon aitta, saattaa makkaat pöyđälä, tahi sie saatat pittäät loovaa, ja siirttäät pojan ”sisäle” aitthaan). Nyt mie nouđan jauhot puurhoon! Nyt tullee mamma iloiseksi. Minula oon niin kova nälkä, njam njam, se oon hyvä ko saapi ruokkaa. ¶
Pohjaistuuli: Sh sh sh (Siirä Pohjaistuulen pojan yli). ¶
Poika: Voi ei! Nyt tuuli puhalsi kaikki jauhot pois! Mitä mamma sannoo siitä? ¶
Mamma: Missä jauhot oon? ¶
Poika: Pohjaistuuli puhalsi niin pahasti, niin kaikki jauhot jaukuthiin tuulen myötä! ¶
Mamma: Voi, voi. Met rievut. Sie häyđyt mennä ulos aitthaan ja kattoot oonko sielä mithään jauhoi jäljelä. ¶
Sillä tavala sie saatat jatkata. Tehe helpot sätningit/repliikit niin ko mitä karaktäärit sanothaan. Liikuta karaktääriitä sinne ja tänne, ja piđä muuta materiaalii jos halluut konkreetiseerata enämen ko mitä löyđät eeventyyriloovasta. Sie saatat laittaat esimerkiksi mettän (puitten oksat, varvut, sammalet, lehđet), kurkkiin mihin trollit tölmäthään (kangas mikä henkkaa toolin/pöyđän syrjältä), kesäsijan (loova missä oon klasit, ovi ja ruuhoo siljola), jne. ¶
Sie saatat kans pittäät eeventyyrin kylissiitä/seenii tällä tavala: Kuuntele eeventyyrii, ja puhala net ylös videokanuunila tahi interaktiivisele taulule. ¶
Usseita kielii ¶
Se oon lapsii kekkä puhuthaan muita äiđinkielii ko majoriteettikieltä/oppimakieltä. Het saatethaan kuunela eeventyyrii omala äiđinkielelä ennen ko sen muistelhaan majoriteettikielelä isossa roikassa. ¶
Hiljemin saatethaan muut lapset eđula olla myötä aktiviteetissa. Sillä tavala rakenethaan tiettoo kielierotuksista ja samanlaisuuksista. Kuinka se oon ko pittää kohđatella tuntemattoman kielen? Saatamako oppiit sanan usseemalla kielelä, Ericin kielelä? ¶
Semmoinen tapa lijetä assiita saattaa olla avuksi siihen ette arvostethaan kaikkii äiđinkielii mitä lapset puhuthaan. Lapset keilä ei ole taittoi majoriteettikielessä saađhaan mahđolisuuđen näyttäät kykkyi oman äiđinkielen kautta. ¶
Kuuntele eeventyyrii ¶
Muistele muisteluksen uuđesti ¶
Se ette jakkaat eeventyyrin niin ette lapset ymmärethään sisälyksen eri puolii ja niistä oon heile illoo, vaattii sen ette sie työtelet eeventyyrin kans pitemän aijan myötä. Hyvä muisteleminen ottaa aikkaa. ¶
Ko eeventyyrin oon muisteltu ainaki kerran, alusta lopphuun ilman ette narratiivi olestuu, niin sen jälkhiin sen häyttyy muistela usseeman kerran. Ko muistelet eeventyyrii usseeman kerran, niin saatat ottaat myötä teemoi joitten avula harjoitelhaan vasittui kielitaittoi. Saatat joka kerrala valita eri teeman ko muistelet eeventyyrin. ¶
Eeventyyri Kolme pukkii Pruusii toimii hyvin ko työtelhään etheenpäin matemaattisten termiin kans. Tärningiissä oon erilaiset motiivit niin ko numerot, geometriset formut ja tärninkisymbolit. Eeventyyri itte passaa hyvin siihen ette puhhuut oorningista, kovoista, painoista ja numeroista. ¶
Ko sie muistelet eeventyyrin toisen kerran, niin sie saatat panna kieliloovan tärningit pusshiin. Anna lapset tempastaat yhđen tärningin kerrala. Puhu lasten kans siitä mikä numero tahi formu se oon. Lisäksi siitä ette minkä näköinen se oon ja minkä färinen. Tet saatatta kans pittäät kieliloovan prettaa ja panna tärningit oikkeesseen paikkhaan pretassa. Katto lissää vinkkii jälkityön ja lisäteema-aktiviteetin alla. ¶
1. Ko sie muistelet eeventyyrin toisen kerran, niin saatat pittäät pussii missä oon muita konkreettiita. Sillä laila varieeraat muistelusta ja saatat ottaat myötä uussii termii. ¶
Sie saatat pittäät esimerkkinä eeventyyrii Poika ja Pohjaistuuli, ja muistela kuinka poika häyttyy mennä mettän läpi ette päässee Pohjaistuulen tykö. Täälä hän kohđattellee paljon eläviitä jokka asuthaan mettässä. ¶
Kysy lapsilta tieđethäänkö het mikkä elävät asuthaan mettässä. Pussissa oon kettu, hukka, elka, pökkö, orava, lentohiiri jne. ¶
Anna lapset vettäät elävät pussista ja puhu lasten kans mikkä elävät net oon, minkänäköiset net oon, mitä net syöđhään, ja minkänimiset lapset niilä oon. ¶
Ko muistelet eeventyyrin kolmanen kerran, niin saatat pittää pienen pussin tahi säkin, joka oon pojan sölässä ko hän mennee Pohjaistuulen tykö. Kysy lapsilta mitä het ajatelhaan ette hänelä oon myötä. Niin sie otat ulos juomapoteelin, niestan, äpylin, rusinat, veitten, plasterit jne. ¶
Sie saatat työtelä etheenpäin säkin neuvoitten kans. Mitä varten net oon? Miksi pojala oon plasteri myötä? Oonko joilaki roikan lapsila haavoi? Kuinka het saathiin net, tarvithaanko het plasterin jne. ¶
Ko muistelet eeventyyrin toisen kerran, niin saatat pittäät pussii missä oon muita konkreettiita. Sillä laila varieeraat muistelusta ja saatat ottaat myötä uussii termii. Saatatko pittäät esimerkkii eeventyyristä Poika ja Pohjaistuuli, ja sovittaat sitä ko muistelet eeventyyrii Riikinkukko ja korppi? ¶
Piđä lähtökohtana sitä ette poika häyttyy kävelä mettän läpi ette päässee Pohjaistuulen tykö. Täälä hän kohđattellee paljon eläviitä jokka asuthaan mettässä. Kysy lapsilta tieđethäänkö het mikkä elävät asuthaan mettässä. Pussissa sinula oon kettu, hukka, elka, pökkö, orava, lentohiiri jne. Anna lapset vettäät elävät pussista ja puhu lasten kans siitä mikkä elävät net oon, minkänäköiset net oon, mitä net syöđhään ja minkänimiset lapset niilä oon. ¶
Ko muistelet eeventyyrin toisen kerran, niin saatat pittäät pussii missä oon muita konkreettiita. Sillä laila varieeraat muistelusta ja saatat ottaat myötä uussii termii. Somalialaisen Krokodilli ja kettu -eeventyyrin avula opithaan eläviitten eroituksista, ja minkänäköiset net oon. Kenelä oon pissiin kaula, issoimat korvat tahi pehmiin turkki? Ja tunnistethaan elävät sen avula ette minkälaiset mönsterit heilä oon kropissa. ¶
Saatatko pittäät esimerkkii eeventyyristä Poika ja Pohjaistuuli, ja sovittaat sitä ko muistelet eeventyyrii Krokodilli ja kettu? ¶
Piđä lähtökohtana sitä ette poika häyttyy kävelä mettän läpi ette päässee Pohjaistuulen tykö. Täälä hän kohđattellee paljon eläviitä jokka asuthaan mettässä. Pussissa sinula oon kettu, hukka, elka, pökkö, orava, lentohiiri jne. Anna lapset vettäät elävät pussista ja puhu lasten kans siitä mikkä elävät net oon, minkänäköiset net oon, mitä net syöđhään ja minkänimiset lapset niilä oon. ¶
Ko muistelet eeventyyrin toisen kerran, niin saatat pittäät pussii missä oon muita konkreettiita. Sillä laila varieeraat muistelusta ja saatat ottaat myötä uussii termii. Puolalaisessa eeventyyrissä suutari Dratewkasta, oon noita fanginu neiđon toornhiin. Puolassa oon paljon fiinii pytinkkiitä ja linnoi. Suutarin johđatelhaan ylös spiraalitrappuin ja raskhaitten ovviin läpitte ja ylemphään sishäisheen lomhaan. Eeventyyri passaa hyvin siihen ette työtelhään adposisjuuniitten ja adjektiiviitten kans. Alla, yli, sisäle, takana pieniimän oven läpi, korkkein toorni jne. ¶
Saatatko pittäät esimerkkii eeventyyristä Poika ja Pohjaistuuli, ja sovittaat sitä ko muistelet eeventyyrii suutarin ympäri? ¶
Piđä lähtökohtana sitä ette poika häyttyy kävelä mettän läpi ette päässee Pohjaistuulen tykö. ¶
Täälä hän kohđattellee paljon eläviitä jokka asuthaan mettässä. Kysy lapsilta tieđethäänkö het mikkä elävät asuthaan mettässä. Pussissa sinula oon kettu, hukka, elka, pökkö, orava, lentohiiri jne. Anna lapset vettäät elävät pussista ja puhu lasten kans siitä mikkä elävät net oon, minkä näköiset net oon, mitä net syöđhään ja minkänimiset lapset niilä oon. ¶
Ko muistelet eeventyyrin toisen kerran, niin saatat pittäät pussii missä oon muita konkreettiita. Sillä laila varieeraat muistelusta ja saatat ottaat myötä uussii termii. Eeventyyrissä Stallu jouluaattona oon saamelainen alkupörä ja se muistelee saamelaisesta kylttyyristä ja elämäntavasta. Täälä opastutethaan saamelaisheen Stallu-eeventyyrikaraktäärhiin ja hänen ämmhään Luhtakkhaan (saameksi Luhtat/Rovhtege). Kans nähđhään eri saamenpuvut. Tärningiilä saatethaan tierata ja panna yhtheen lakin, saamenpuvun ja nutukat mitä piđethään eri saamelaisila aloila. Lapset saatethaan rakenttaat ylös karaktäärit keilä oon luulajansaamen, eteläsaamen tahi pohjaissaamen alkupörä. ¶
Saatatko pittäät esimerkkii eeventyyristä Poika ja Pohjaistuuli, ja sovittaat sitä ko muistelet eeventyyrii Stallun ympäri? ¶
Piđä lähtökohtana sitä ette poika häyttyy kävelä mettän läpi ette päässee Pohjaistuulen tykö. ¶
Täälä hän kohđattellee paljon eläviitä jokka asuthaan mettässä. Kysy lapsilta tieđethäänkö het mikkä elävät asuthaan mettässä. Pussissa sinula oon kettu, hukka, elka, pökkö, orava, lentohiiri jne. Anna lapset vettäät elävät pussista, ja puhu lasten kans siitä mikkä elävät net oon, minkänäköiset net oon, mitä net syöđhään ja minkänimiset lapset niilä oon. ¶
Ko muistelet eeventyyrin toisen kerran, niin saatat pittäät pussii missä oon muita konkreettiita. Sillä laila varieeraat muistelusta ja saatat ottaat myötä uussii termii. Eeventyyrissä Stallu jouluaattona oon saamelainen alkupörä ja se muistelee saamelaisesta kylttyyristä ja elämäntavasta. Täälä opastutethaan saamelaisheen Stallu-eeventyyrikaraktäärhiin ja hänen ämmhään Luthakkhaan (saameksi Luhtat/Rovhtege). Kans nähđhään eri saamenpuvut. Tärningiilä saatethaan tierata ja panna yhtheen lakin, saamentakin ja nutukat mitä piđethään eri saamelaisila aloila. Lapset saatethaan rakenttaat ylös karaktäärit keilä oon luulajansaamen, eteläsaamen tahi pohjaissaamen alkupörä. ¶
Saatatko pittäät esimerkkii eeventyyristä Poika ja Pohjaistuuli, ja sovittaat sitä ko muistelet eeventyyrii Stallun ympäri? ¶
Piđä lähtökohtana sitä ette poika häyttyy kävelä mettän läpi ette päässee Pohjaistuulen tykö. ¶
Täälä hän kohđattellee paljon eläviitä jokka asuthaan mettässä. Kysy lapsilta tieđethäänkö het mikkä elävät asuthaan mettässä. Pussissa sinula oon kettu, hukka, elka, pökkö, orava, lentohiiri jne. Anna lapset vettäät elävät pussista ja puhu lasten kans siitä mikkä elävät net oon, minkänäköiset net oon, mitä net syöđhään ja minkänimiset lapset niilä oon. ¶
Jälkityö ¶
Ko eeventyyri oon tullu opphaaksi kaikile lapsile, niin sitte se toimii yhtheisennä referansiraamina ja tieraamisteemana. Eeventyyri passaa hyvin siihen ette hoksathaan muisteluksheen lissää assiita. Lisäksi se anttaa inspirasjuunin eri aktiviteetthiin. Jälkityö pittää sisälä erilaissii aktiviteettiita mitä saatethaan tehđä sisälä, ulkona, digitaalisesti tahi analoogisesti, ja kans kieliloovan konkreettiitten kans tahi ilman niitä. ¶
Aktiviteetit annethaan lapsile mahđolisuuđen ottaat pithoon teeman ja uuđet termit mihin het oon opastunheet ko het oon työtelheet eeventyyrin kans. ¶
4a  ¶
Lapset muistelhaan spontaanisti, ja sillä tavala het jajethaan omat kokemukset raavhaitten ja muitten lasten kans. Troll i ord tekkee mahđoliseksi sen, ette lapset opithaan jakamhaan sen sisälyksen minkä het oon kuulheet. Lisäksi het tulhaan silloin hyviksi muisteliijoiksi kekkä tykäthään siitä ko saapi pittäät kieltä. ¶
Meiđän moolina oon ette het assosieerathaan eeventyyrin ja muistelukset siihen ette heilä oon soma olla, ja siksi olema valinheet sen ette kehitämmä varieerattuu materiaalii. Sitä lapset saatethaan pittäät tukena ja inspirasjuuninna ko het piđethään muistela. Het saatethaan kans pittäät muisteluksen elementtiitä tieraamisteemana. ¶
4a1  ¶
Muistele eevenyyrin muistelemiskortin kans ¶
Muistelemiskortit näytethään eeventyyrin seenit. Kortit tulhaan kieliloovan kans präntättyinä korttiina. Se oon olemassa yhđeksen muistelemiskorttii jokhaista eeventyyrii varten. Sie saatat kans lastata alas pdf:n ja printata muistelemiskortit. ¶
Pane esile ensimäisen muistelemiskortin. Sitte pane esile uuđen kortin ja ota lapsen myötä muistelemhaan muisteluksen uuđesti. Tällä tavala kuvat tujethaan muistelusta eikä lapset tarvitte ajatella sitä muistethaanko het sisälyksen. ¶
Muistattako tet mistä eeventyyri muistelee? ¶
-Kyllä, se muistelee Kolme pukkii Pruusista. ¶
4a1n  ¶
-Kyllä, se muistelee Pohjaistuulesta. ¶
-Kyllä, se muistelee Riikinkukosta ja korpista. ¶
-Kyllä, se muistelee Krokodillista ja ketusta. ¶
-Kyllä, se muistelee Suutarista. ¶
-Kyllä, se muistelee Stallusta. ¶
4a1u  ¶
-Kyllä se muistelee Veđenalaisesta mailmasta. ¶
Met tehemä sen mahđoliseksi ette lapset opithaan muistelemhaan eeventyyrin. Lapset kekkä muistelhaan jotaki siitä mitä het oon kokenheet tahi kuulheet, opithaan itte tapattumasta. Het kans tehđhään oman ymmäryksen laajemaksi ko het muistelhaan sen etheenpäin muile. Het saađhaan sekä kognitiiviset, sosiaaliset ja kieleliset kokemukset. Het kans opithaan ottamhaan vasthaanottaajan näkövinkkelin. Ko lapset piđethään jakkaat tapattuman, niin het piđethään muistela sen sillä laila ette muut ymmärethään sen. Kielelä oon tietenki tärkkee rooli tässä. Ko lapset muistelhaan, niin het tulhaan kokemhaan ette muut ei ymmärä tahi ei tieđä sammoi assiita ko het. Het tulhaan kans kokemhaan ette muut lapset ja raavhaat saatethaan olla eri mieltä siitä mitä het sanothaan. Ko lapset muistelhaan, niin silloin het saađhaan kysymyksii mikkä tuođhaan nämät assiit esile. ¶
Kuunteliijat saatethaan kyssyyt missä ja koska jotaki tapattui, kuka oli paikala ja mitä tapattui ensisti ja sen jälkhiin. Semmoiset kysymykset oon tavaliset kaikissa yhtheistevoissa. Kysymykset saađhaan lapset ymmärtämhään ette ihmisillä oon eri käsityksii ja kokemuksii. Lisäksi lapset ¶
opithaan ette mitä muistelukselta ¶
ođotethaan länsimaisissa kylttyyriissä, näjet ette niissä oon johđatus, pääpoengi ja lopetus. ¶
4a2  ¶
Muistelemiskortit isossa s ä rmissä  ¶
Se ette oon lomassa missä eeventyyrin jajethaan isola särmilä, luopi oman stemningin. Pedagoogi saattaa ottaat lapset myötä muistelemisheen ja passata tempon ko näytethään kuvvii. Muistelemiskortit saatethaan näyttäät kankhaala tahi interaktiivisessa taulussa. ¶
Se oon tärkkee ette raavas kunnoittaa lasten muisteluksiita, sekä eeventyyriitä ja spontaaniita muisteluksiita. Vaikka muisteluksessa oon monessa kohtaa puuttheita ja heikkouksii, raavas pittää välttäät tuomasta sitä esile. Päinvastoin hän pittää puhhuut positiivisesti siitä ja vahvistaat lapsen halun muistela. ¶
Silloin ko oon epäselvä mitä lapsi freistaa sannoot, pittää raavas olla positiivisenna apuna ja tukena. Sen saattaa tehđä niin ette praattii lapsen kans ja kyssyy semmoissii kysymyksii mikkä lapsi saattaa vahvistaat. Se saattaa kans olla kysymys joka haastaa vastaamhaan jotaki lissää. ¶
4a3  ¶
Panna oorninkhiin  ¶
Lapset saatethaan itte freistata panna muistelemiskortit oikkeesseen oorninkhiin. Pedagoogi saattaa pittäät aktiviteettii siihen ette havaita mitä lapset oon ymmärtänheet siitä eeventyyristä minkä oon muisteltu. ¶
Sie saatat pittäät kaikkii tahi tyhä niitä tärkkeimppii muistelemiskorttii siltä pohjalta ette mikä oon lasten ikä ja kielelinen tasa. ¶
Praattikortit ¶
Praattikortit oon yksittäiset kortit missä oon kysymys tahi probleemi jonka pittää ratkaista, mielelä praattina tahi diskusjuunina roikassa. ¶
Praattikorttii saattaa pittäät kans siihen ette löyttäät ratkaisun johonki dilemhaan. Lapset häyđythään valita ja hunteerata puolesta ja vasthaan. Het piđethään ajatella tulleevaisuuđen situasjuunii. Het piđethään selittäät syyn miksi. Lyhykäisesti sanottunna het häyđythään pittäät fantasiita ja järkkee ette löyđethään ratkaisut. ¶
Se ette ratkaista probleemin oon aktiviteetti missä lapsii haastethaan pitämhään kieltä johonki enämen komplekshiin ko tyhä ette kuvvaila, refereerata tahi muistela uuđesti. Ko praattikorttii piđethään praatissa, saatethaan lapset harjoitella sekä kielelissii ja kognitiivissii kykkyi. Tehtävä pittää sisälä dekontekstualiseeratun kielenpiđon. Se ette praatithaan lapsiroikassa, anttaa kans harjoittelluu ko pittää neuvotella: saađa ehđotukset esile, hylätä näkemyksen, anttaat ja ottaat puhheenvuoron, ja tuulettaat ratkaisun muile. ¶
Tutkiijat meinathaan ette eri kirjatyypit vaikutethaan lasten ajattelutaphaan eri tavoila (Torr ja Clugston 1999). Lasten assiiproosa ja faktakirjat tarjothaan muunlaista praattii ko eeventyyrit, muistelukset ja fantasiirikkhaat tekstit. Raavas kyssyy muunlaissii kysymyksii jos teksti oon assiiproosa tahi faktateksti. Kognitiivisesti nämät kysymykset oon enämen haastaavat ko net kysymykset joita kysythään muistelemistekstiin yhtheyđessä. Tätä olema hunteeranheet ko olema kehittänheet Troll i ord:in praattikortit. Niissä lapset saađhaan kieleliset ja kognitiiviset haastheet jokka oon erilaiset ko net kysymykset mikkä tavalisesti kysythään eeventyyriitten ja muisteleviitten tekstiin yhtheyđessä. ¶
Hunteeraus ja ihmettely ¶
Se oon kymmenen praattikorttii eeventyyrhiin Kolme pukkii Pruusii. Sie saatat lastata alas pdf:n ja printata praattikortit. ¶
Se oon kymmenen praattikorttii eeventyyrhiin Poika ja Pohjaistuuli. Sie saatat lastata alas pdf:n ja printata praattikortit. ¶
Se oon viisitoista praattikorttii eeventyyrhiin Riikinkukko ja korppi. Sie saatat lastata alas pdf:n ja printata praattikortit. ¶
Se oon kahđeksentoista praattikorttii eeventyyrhiin Krokodilli ja kettu. Sie saatat lastata alas pdf:n ja printata praattikortit. ¶
Se oon kymmenen praattikorttii eeventyyrhiin Suutari Dratewka. Sie saatat lastata alas pdf:n ja printata praattikortit. ¶
Se oon kymmenen praattikorttii eeventyyrhiin Stallu. Sie saatat lastata alas pdf:n ja printata praattikortit. ¶
Se oon yksitoista praattikorttii eeventyyrhiin Veđenalainen mailma. Sie saatat lastata alas pdf:n ja printata praattikortit. ¶
Puhukkaa yhđestä praattikortista kerrala, ja lukekkaa äänheen kortin kysymyksen tahi dilemman. Sie saatat täyđenttäät kysymällä lissää kysymyksii tahi sovitella vaikkeusgraadin sinun lapsiroikale. Aktiviteetit piđethään kuttuut lapset reflekteeraamhaan, ihmettelemhään ja kysymhään lissää kysymyksii. ¶
Praattikortti isossa särmissä ¶
Praattikortit saatethaan kans näyttäät kankhaala tahi interaktiivisessa taulussa. ¶
Eeventyyrin karaktäärit ¶
Puuklossissa oon silkkipräntätyt ja laaserikraveeratut motiivit. Net oon eeventyyrin karaktäärit. Puuklossat oon kestäävät, net seisothaan tukkeevasti, niistä oon helppo ottaat kiini ja niitä oon helppo pittäät käsissä. Karaktääriitä saatethaan esimerkiksi pittäät siihen ette dramatiseerata eeventyyrin. ¶
Opastu konkreetthiin ¶
Sie löyđät tämän aktiviteetin eeventyyriapista Troll i ord - Pukit. Sie häyđyt avata apin iPadissa. ¶
Sie löyđät tämän aktiviteetin eeventyyriapista Troll i ord - Pohjaistuuli. Sie häyđyt avata apin iPadissa. ¶
Sie löyđät tämän aktiviteetin eeventyyriapista Troll i ord - Riikinkukko. Sie häyđyt avata apin iPadissa. ¶
Sie löyđät tämän aktiviteetin eeventyyriapista Troll i ord - Krokodilli. Sie häyđyt avata apin iPadissa. ¶
Sie löyđät tämän aktiviteetin eeventyyriapista Troll i ord - Suutari. Sie häyđyt avata apin iPadissa. ¶
Sie löyđät tämän aktiviteetin eeventyyriapista Troll i ord - Stallu. Sie häyđyt avata apin iPadissa. ¶
Sie löyđät tämän aktiviteetin eeventyyriapista Troll i ord -Veđenalainen mailma. Sie häyđyt avata apin iPadissa. ¶
Muistela uuđesti konkreettiitten avula ¶
Konkreetit niin ko esimerkiksi eeventyyrin karaktäärit, fotokylissit ja rekvisiitit oon myötä kieliloovassa. Niitä piđethään ko pittää muistela uuđesti. Niitä piđethään kans roolileikkhiin. ¶
Lisäteema ¶
Eeventyyriloovassa oon puiset tärningit. Niissä oon silkkipräntätyt ja laaserikraveeratut motiivit. Tärningiitten teemat oon otettu eeventyyristä. Tärningit luođhaan pohjan praatthiin ja probleeminratkaishuun, ja net saatethaan stimuleerata ymmärystä numeroista ja määrästä. Net harjoitethaan kans visuellii persepsjuunii, ja niitten avula freistathaan tunnistaat eeventyyrin elementit. Tärninkkiitä saatethaan kans pittäät karaktääriitten kans vaphaassa leikissä. ¶
Tierata tärningiitten ja pretan kans ¶
Kokkoo sinisheen kangaspusshiin kaikki tärningit eeventyyristä Kolme pukkii Pruusii, ja ota esile pretan kieliloovasta. ¶
Anna lapset vettäät yhđen ja yhđen tärningin ja puhu prikuista, numeroista ja tärningiitten formuista. ¶
Tiettääkö joku mikä tämä numero oon? Anna lapset panna tärningin samhaan numerhoon pretassa. ¶
Pohjaistuuli-eeventyyrissä oon kaksitoista tärninkkiitä missä oon motiivit niin ko erifäriset pukstaavit ja geometriset formut. Tärningiitten avula lapset saađhaan kohđata kaikki norjalaisen alfabeetin pienet ja isot pukstaavit. Kokkoo kaikki tärningit eeventyyristä Pohjaistuuli punaisheen kangaspusshiin, ja ota esile pretan kieliloovasta. ¶
Anna lapset vettäät yhđen tärningin kerrala ja puhukkaa niistä pienistä ja isoista pukstaaviista, ja kans tärningiitten formuista. ¶
Tiettääkö joku mikkä pukstaavit net oon? Anna lapset panna tärningit pretthaan, eli net tärningit jokka alkkaa samala pukstaavilla. ¶
Kokkoo kaikki tärningit eeventyyristä Riikinkukko ja korppi oransshiin kangaspusshiin. Ota esile pretan kieliloovasta. ¶
Anna lapset vettäät yhđen tärningin kerrala ja puhu färiistä, formuista ja fruktiista, jokka oon kuvattu tärningiissä. ¶
Tiettääkö joku mikä formu se oon? Anna lapset panna tärningit pretthaan, eli net joissa oon sama formu. ¶
Kokkoo kaikki klossat (seebra, sjiraffi ja krokodilli) eeventyyristä Krokodilli ja kettu vihrisheen kangaspusshiin. Ota esile pretan kieliloovasta. ¶
Löyđä kans sanakortit joissa oon kuvvii elävistä. ¶
Anna lapset vettäät yhđen klossan kerrala ja kysy mikä elävä oon klossan etu- ja takapuolela. ¶
Puhu färistä ja formusta ja pane mönsteriklossat sen sanakortin pääle missä oon elävä jolla oon tämä mönsteri. ¶
Samala tavala panhaan net sanakortit missä oon eläviitten kuvat, oikkeesseen mönsterhiin pretassa. ¶
Kokkoo kaikki tärningit eeventyyristä Suutari Dratewka rooshaan kangaspusshiin, ja ota esile pretan kieliloovasta. ¶
Anna lapset vettäät yhđen tärningin kerrala ja puhukkaa niistä hyvistä auttaajiista, kekkä oon illustreerattu tärningiissä. ¶
Oonko joku kuka tiettää auttajiitten nimet? Anna lapset panna tärningit sen auttaajan asumapaikkhaan, kuka oon pretan kuvassa. ¶
Kokkoo kaikki tärningit eeventyyristä Stallu keltaisheen kangaspusshiin, ja ota esile pretan kieliloovasta. ¶
Anna lapset vettäät yhđen tärningin kerrala ja puhukkaa niistä saamenpuvuista, mikkä oon tärningiissä. Vanhemat lapset saatethaan valita yhđen saamelaisen parin niistä kuvista mikkä oon pretassa (se saattaa olla luulajan-, etelä- tahi pohjaissaamelaisesta alasta). Het saatethaan freistata rakenttaat tyttäriin tahi poikkiin puvut tärningiitten avula. Aktiviteetin saatat mielelä yhđistäät färjäysaktiviteetthiin. Sieltä sie löyđät pdf:t mikkä saatat lastata alas ja missä oon samat puvut. ¶
Kokkoo kaikki tärningit eeventyyristä Veđenalainen mailma tummansinisheen kangaspusshiin, ja ota esile kieliloovan pretan. ¶
Lastaa mielelä alas ja printtaa Veđenalaisen maailman sanakorttiin pdf:t. ¶
Anna lapset löyttäät sanakortit missä oon kala, ja katto löyđethäänkö het samat kalat pretasta. ¶
Luje tärninkkiitä ¶
Anna lapset vettäät yhđen tärningin kerrala pussista ja luje tärningit. ¶
Kuinka monta meilä oon nyt? ¶
Ota pois yhđen tärningin, ja kysy lapsilta montako tärninkkiitä oon pöyđälä nyt? ¶
Saatethaanko lapset pykätä kaksi tärninkkiitä päälitysten? Saatethaanko het pykätä kolme tärninkkiitä päälitysten? Jne ... ¶
Anna lapset vettäät yhđen ja yhđen klossan pussista ja luje klossat. ¶
Montako meilä oon nyt? ¶
Ota pois yhđen klossan, ja kysy lapsilta montako klossaa oon pöyđälä nyt? ¶
Saatethaanko lapset pykätä kaksi klossaa päälitysten? Saatethaanko het pykätä kolme klossaa päälitysten? Jne... ¶
Koko ja oorninki ¶
Kokkoo pusshiin kaikki klossat eeventyyristä Kolme pukkii Pruusii. ¶
Kokkoo pusshiin kaikki klossat eeventyyristä Pohjaistuuli. ¶
Kokkoo pusshiin kaikki klossat eeventyyristä Riikinkukko ja korppi. ¶
Kokkoo pusshiin kaikki klossat eeventyyristä Krokodilli ja kettu. ¶
Kokkoo pusshiin kaikki klossat eeventyyristä Suutari Dratewka. ¶
Kokkoo pusshiin kaikki klossat eeventyyristä Stallu. ¶
Kokkoo pusshiin kaikki klossat eeventyyristä Veđenalainen mailma. ¶
Anna lapset vettäät yhđen ja yhđen klossan kerrala ja pane net pienen hetken päästä pöyđäle. ¶
Kysy oonko klossat isomat tahi pienemät ko viiminen. ¶
Mikä klossa oon issoin/pieniin? Pane klossat oorninkhiin kovon jälkhiin. ¶
Muistela uuđesti tekemällä animasjuunin iPadila ¶
Animasjuunissa oon paljon kuvvii mikkä oon pantu pöräkkäin ja joita pelathaan noppeemassa oorningissa. Ette saatat tehđä animasjuunin iPadila, piđät lastata alas apin App Storesta siihen tarkoituksheen. Olema pitänheet appii iStopMotion jolla olema ottanheet kuvat, ja sitte olema siirtänheet kuvat iMovie-apphiin. ¶
iMoviessa saatat panna äänen ja tekstin kuvhiin/animasjuunhiin. Tässä sie saatat lastata alas yhđen pittääjänopastuksen aijemasta IKT-sentteristä. Se oon sen ympäri kuinka sie piđät iMovieta ette tehđä animasjuunifilmin iPadila: Pittääjänopastus. ¶
Se oon tärkkee ette iPad seissoo tukkeevasti ko otat kuvvii joita piđät animasjuunifilmissä. Se oon olemassa paljon ratkaisuita, ja saatat kans itte tehđä iPadin statiivin. ¶
Tehe animasjuunifilmin ¶
Eeventyyrin uuđestimuistelemisen eeventyyrikaraktääriitten, rekvisiitiitten ja kylissiitten avula saatat dokumenteerata animasjuunifilmissä. Lapset saatethaan tehđä animasjuunifilmin niin ette het otethaan kuvan joka kerta ko het siirethään karakteeriitä ja rekvisiittiitä. Ko siirät karaktääriitä tyhä pikkuisen joka kerta ko otat kuvan, tulhaan liikkheistä tasaisemmat ja hithaamat. Ko siirät karaktääriitä paljon, tulhaan liikkheet enämen noppeiksi ja epätasaisiksi. ¶
Saatat yhđistäät aktiviteetin erilaisten käsityöaktiviteetiitten kans, missä lapset saatethaan maalata, tägnätä tahi pykätä sen maiseman kylissit missä muistelus tapattuu. ¶
Mitä met tieđämä keituripukista? ¶
Missä pukit asuthaan, ja mitä net syöđhään? ¶
Oonko paikkoi missä tet saatatta käyđä pukkiin/keituriitten tykönä? ¶
Jos ei, niin sitte tet saatatta hakkeet netistä filmii keiturista ja kattoot jos tet löyđättä vastaukset siihen missä net asuthaan ja mitä net tykäthään syöđä. ¶
Mitä met tieđämä Pohjaistuulesta? ¶
Oonko se tuulista siinä missä lastentaras oon? Saatattako mennä johonki paikkhaan missä tuuli tunttuu paremin? Mistä tuuli tullee? Oonko tuuli kylmä tahi lämmin? Oonko se pohjaistuuli? ¶
Mitä met tieđämä puista ja lehđistä? ¶
Eeventyyri riikinkukosta ja korpista tapattuu puussa. Ota lapset myötä matkale metthään tahi vasitthuun puuhun. Kokkoo lehđet ja ota net myötä lastentarhaasseen. Niitä saatethaan pittäät käsityöaktiviteetiissa ja verrata tärningiitten graveerattuin lehtiin kans. Mikkä formut niissä oon? ¶
Lapset saatethaan ottaat kuvvii puusta/puista eri säässä ja vuođenaikkoin läpitte. ¶
Mitä met tieđämä elävistä? ¶
Missä kettu assuu? Ota lapset myötä matkale metthään tahi vaarhaan. Tieraa ette tet oletta kettu, krokodilli ja muut elävät. Tieraa ette tet aijotta pittäät häitä mettässä. ¶
Dokumenteeraa kuvviin tahi videon kans. Digitaaliset työkalut tehđään sen helpoksi ette näyttäät kuvvii jälkhiin ja puhhuut kokemuksista ja assiista mitä tet oletta löytänheet. Digitaalinen kuvaraami saattaa toimiit niin ko päiväraportti. ¶
Mitä met tieđämä elävistä ja syöpäläisistä? ¶
Ota lapset myötä järvele, metthään, vaarhaan tahi vasitthuun puuhuun. Mikkä elävät tahi syöpäläiset asuthaan täälä? Lapset saatethaan mennä käymhään asumapaikassa ja ottaat siitä kuvvii eri säässä ja vuođenaikkoin läpitte. ¶
Mitä met tieđämä Stallusta? ¶
Eeventyyri Stallu tapattuu tyyrämisluokassa, kotona Stallun ja ämmän tykönä, sekä kotona pojan ja tämän perheen tykönä. Oonko lastentarhaan likheisyyđessä museumi tahi muu paikka missä oon tiettoo saamelaisen kylttyyrin ympäri? Piian tet saatatta mennä käymhään biblioteekissa ja löyttäät kirjoi saamelaisen kylttyyrin ympäri? ¶
Mitä met tieđämä saivolaisista? ¶
Eeventyyri Veđenalainen mailma tapattuu tunturijärvessä, venheessä ja saivolaisten kotimaassa. Oonko lastentarhaan likheisyyđessä museumi tahi muu paikka missä oon tiettoo saamelaisen kylttyyrin ympäri? Piian tet saatatta mennä käymhään biblioteekissa ja löytäät kirjoi eteläsaamelaisen kylttyyrin ympäri? ¶
Dramatiseerinki luonossa ¶
Haje sillan mikä oon joven likelä, ja mikä passaa hyvin eeventyyrin dramatiseerinkhiin. Lapset saađhaan roolit. Piian trolli oon raavas tahi lapsiroikka? Dramatiseeraa eeventyyrin. Ota videon dramatiseeringista. Digitaaliset työkalut tehđhään sen helpoksi ette jälkhiin näyttäät filmin ja puhhuut kokemuksista. Digitaalinen särmi saattaa toimiit niin ko päiväraportti. ¶
Mitä met tieđämä tuulitraakista? ¶
Tehe tuulitraakin ja tieraa ulkona tuulessa. Ota kuvan tahi videon. Digitaaliset työkalut tehđhään sen helpoksi ette näyttäät kuvvii jälkhiin ja puhhuut kokemuksista ja assiista mitä tet oletta löytänheet. Digitaalinen särmi saattaa toimiit niin ko päiväraportti. ¶
Mitä met tieđämä korpista ja riikinkukosta? ¶
Kattokkaa jos löyđättä korpin ko oletta ulkona, missä se assuu ja mitä se syöpi? Oonko olemassa paikka missä tet saatatta tehđä käimämukan riikinkukon tykö? Jos ei, niin sitte tet saatatta hakkeet netistä filmii riikinkukoista. Katto löyđättäkö vastauksen niihin kysymykshiin ette missä se assuu ja mitä se tykkää syöđä. ¶
Mitä met tieđämä häistä? ¶
Kuinka piđethään häitä? Oonko joku lapsista ollu häissä? Mitä silloin saattaa pittäät päälä, ja mitä tehđhään eri kylttyyriissä? ¶
Mitä met tieđämä suutarista? ¶
Oonko olemassa paikka missä saatatta kylästellä suutarin tykönä tahi kenkäfapriikissa? Jos ei, niin sitte tet saatatta hakkeet netistä filmii suutarin ympäri. ¶
Dramatiseerinki luonossa ¶
Haje paikan mikä passaa eeventyyrin dramatiseerinkhiin. Lapsile jajethaan roolit. Piian Stallu oon joku raavhaista, tahi lapsiroikka? Dramatiseeraa eeventyyrin. ¶
Saatat ottaat ylös dramatiseeringin. Tämä tekkee sen helpoksi ette jälkhiin kattoot ylösoton ja puhhuut kokemuksista. ¶
Dramatiseerinki luonossa ¶
Haje paikan mikä passaa eeventyyrin dramatiseerinkhiin. Lapsile jajethaan roolit. Piian Stallu oon joku raavhaista, tahi lapsiroikka? Dramatiseeraa eeventyyrin. ¶
Saatat ottaat ylös dramatiseeringin. Tämä tekkee sen helpoksi ette jälkhiin kattoot ylösoton ja puhhuut kokemuksista. ¶
Löyttäät färit luonosta ¶
Tieraa ette aijotta auttaat riikinkukkoo ja korppii löytämhään kaikki kaunhiit färit luonosta. Mistä saattaa löyttäät sinisen, punaisen, vihrisen jne.? Anna lapset hakkeet färrii luonosta. Ota kuvat färiistä. Digitaaliset työkalut tehđhään sen helpoksi ette jälkhiin näyttäät kuvat ja puhhuut kokemuksista ja assiista mitä oletta löytänheet. Digitaalinen särmi saattaa toimiit niin ko päiväraportti. ¶
Dramatiseerinki luonossa  ¶
Haje paikan mikä passaa eeventyyrin dramatiseerinkhiin. Lapsile jajethaan roolit. Piian joku raavhaista tahi lapsiroikka saattaa olla noitana? Dramatiseeraa eeventyyrin. ¶
Saatat ottaat ylös dramatiseeringin. Se tekkee sen helpoksi ette näyttäät ylösoton jälkhiin ja puhhuut kokemuksista. ¶
Konstruksjuuni ¶
Rakenttaat linnoi, piilii tahi venheitä. Piđä klossii ja tärninkkiitä ette saatat rakenttaat ja konstrueerata. Saatethaanko klossat muuttuut piiliksi, venheeksi, pyssiksi tahi linnaksi? ¶
Saamenpuvut ¶
Ota esile pretan kieliloovasta ja kans tärningit missä oon saamenpukuiset lapset. Tässä tet saatatta panna yhtheen tärningit ja puhhuut eri saamelaisalloin eroituksista ja samanlaisuuksista. Pretassa oon kuvat saamenpukuisista lapsista keilä oon puvut eteläsaamen, luulajansaamen ja pohjaissaamen (Kaarasjoki ja Koutukeino) aloilta. ¶
Oorninki, geometrii, kovot ja paino ¶
Anna lapsile tehtävän ette het panhaan klossat oorninkhiin kovon, pittuuđen, levveyđen jne. jälkhiin. Tunne klossiin paino, ja pane klossat oorninkhiin niitten painon jälkhiin. ¶
Tehe mönsterin ja kasvot tärningiitten geometristen formuin avula. ¶
Harjoittele adposisjuuniita niin ette pyyđät lapsii panemhaan Pikkupukki Pruusin sillan pääle, sillan alle, sillan taka jne. Sie saatat kans panna kaikki klossat eri paikkhoin suhtheessa silthaan ja kyssyyt lapsilta kuka seissoo eđessä, päälä, alla, takana jne. ¶
Harjoittele adposisjuuniita niin ette pyyđät lapsii panemhaan poijan Pohjaistuulen pääle, Pohjaistuulen alle, Pohjaistuulen taka, Pohjaistuulen vierheen jne. Sie saatat kans panna kaikki klossat eri paikkhoin suhtheessa Pohjaistuulheen ja kyssyyt lapsilta kuka seissoo eđessä, päälä, alla, takana jne. ¶
Harjoittele adposisjuuniita niin ette pyyđät lapsii panemhaan korpin riikinkukon pääle, riikinkukon alle, riikinkukon taka, riikinkukon vierheen jne. Vaihtoehtoisesti sie saatat pittäät silttaa eeventyyristä Kolme pukkii Pruusii ja panna korpin tahi trollin sillan pääle, alle tahi taka jne. Sie saatat kans panna kaikki klossat eri paikkhoin suhtheessa silthaan ja kyssyyt lapsilta kuka seissoo eđessä, päälä, alla, takana jne. ¶
Harjoittele adposisjuuniita niin ette pyyđät lapsii panemhaan ketun krokodillin pääle, krokodillin alle, krokodillin taka, krokodillin vierheen jne. Vaihtoehtoisesti sie saatat pittäät silttaa eeventyyristä Kolme pukkii Pruusii ja panna ketun sillan pääle, alle tahi taka jne. Sie saatat kans panna kaikki klossat eri paikkhoin suhtheessa silthaan ja kyssyyt lapsilta kuka seissoo eđessä, päälä, alla, takana jne. ¶
Harjoittele adposisjuuniita niin ette pyyđät lapsii panemhaan mettisen noiđan pääle, noiđan alle, noiđan taka, noiđan vierheen jne. Vaihtoehtoisesti sie saatat pittäät silttaa eeventyyristä Kolme pukkii Pruusii ja panna noiđan sillan pääle, alle tahi taka jne. Sie saatat kans panna kaikki klossat eri paikkhoin suhtheessa silthaan ja kyssyyt lapsilta kuka seissoo eđessä, päälä, alla, takana jne ¶
Harjoittele adposisjuuniita niin ette pyyđät lapsii panemhaan poijan Stallun pääle, Stallun alle, Stallun taka, Stallun vierheen jne. Vaihtoehtoisesti sie saatat pittäät silttaa eeventyyristä Kolme pukkii Pruusii ja panna poijan tahi trollin sillan pääle, alle tahi taka jne. ¶
Harjoittele adposisjuuniita niin ette pyyđät lapsii panemhaan poijan venheen sisäle, veđen alle, saivolaisäijän taka ja saivolaispoikkiin vierheen jne. Vaihtoehtoisesti sie saatat pittäät silttaa eeventyyristä Kolme pukkii Pruusii ja panna poijan sillan pääle, alle tahi taka jne. ¶
Troll i ord:issa oon paljon eri tappoi työtelä färin ja formun kans. ¶
Färjäysarkit  ¶
Eeventyyrikaraktääriitten kontyyritägningit saatat lastata alas pdf:nä. A4-arkit saatat printata ja färjätä käsin. ¶
Färjääminen iPadissa  ¶
Tehe eeventyyrikaraktäärit Puppet Palshiin  ¶
Färjää eeventyyrikaraktäärin ¶
Pane eeventyyrikaraktäärin PuppetPalshiin ¶
Laulu, tansi ja musikki ¶
Tässä oon joitaki lastenlaului mikkä saatethaan passata eeventyyrhiin Kolme pukkii Pruusii: ¶
Kuttu mielelä isovanhiimet tahi isoisovanhiimet keilä oon kokemusta maanpruukin kans, ja piian kans kesäsijan kans, niin ette het saatethaan muistela vanhaasta aijasta. ¶
Tässä oon joitaki lastenlaului mikkä saatethaan passata eeventyyrhiin Pohjaistuuli: ¶
Kuttu mielelä isovanhiimet tahi isoisovanhiimet keilä oon kokemusta maanpruukin kans, ja piian kans kesäsijan kans, niin ette het saatethaan muistela vanhaasta aijasta. ¶
4. Kråkevisa* ¶
Tässä oon joitaki lastenlaului mikkä saatethaan passata eeventyyrhiin Riikinkukko ja korppi: ¶
4. Kråkevisa ¶
Jos lapsiroikassa oon lapsii keilä oon vietnamilaiset vanhiimet tahi isovanhiimet, niin se saattaa olla hyvä kyssyyt ette haluthaanko het opettaat joitaki vietnamilaissii lastenlaului? Piian het saatethaan tulla käymhään lastentarhaassa ja laulaat ja muistela kotimaasta? ¶
Tässä oon joitaki lastenlaului mikkä saatethaan passata eeventyyrhiin Krokodilli ja kettu: ¶
Jos lapsiroikassa oon lapsii keilä oon somalialaiset vanhiimet tahi isovanhiimet, niin se saattaa olla hyvä kyssyyt ette haluthaanko het opettaat joitaki somalialaissii lastenlaului? Piian het saatethaan tulla käymhään lastentarhaassa ja laulaat tahi muistela kotimaasta? ¶
Tässä oon joitaki lastenlaului mikkä saatethaan passata puolalaisheen eeventyyrhiin Suutari Dratewka: ¶
Jos lapsiroikassa oon lapsii keilä oon puolalaiset vanhiimet tahi isovanhiimet, niin se saattaa olla hyvä kyssyyt ette haluthaanko het opettaat joitaki puolalaissii lastenlaului? Piian het saatethaan tulla käymhään lastentarhaassa ja laulaat tahi muistela kotimaasta? ¶
1. Joik ¶
Opi joikusta ¶
1. Joikku ¶
4j  ¶
Tähän aktiviteetthiin tarvittet Puppet Pals HD Director´s Pass -apin jonka löyđät App Storesta. Tämä oon maksulinen appi. Apin avula lapset saatethaan helpola tavala työtelä uuđestimuistelemisen kans ja tehđä omat eeventyyrifilmit. Filmi vaattii paljon laakraussijjaa. Sie häyđyt passata ette iPadissa oon nokko sijjaa ette saattaa laakrata filmit. ¶
Alapuolela saatatta lastata alas valmhiit eeventyyrikaraktääriitten, rekvisiittiitten ja kylissitavusten kuvat. Ko lapset oon opastunheet kuinka työtelhään etheenpäin, het saatethaan tehđä ommii kuvvii joita het piđethään omissa filmiissä. ¶
4j1  ¶
1. Aukaise iPadin. ¶
Lastaa alas apin Puppet Pals app jonka löyđät App Storesta. ¶
4j2  ¶
2. Lastaa alas karaktäärit, rekvisiitit ja kylissit ¶
Painaa linkkii alhaala iPadissa, ja ko kuva tullee ylös niin painat kuvvaa ja valittet Arkiveeraa kuvan. Silloin kuvat oon laakrattu iPadin kuvabiblioteekkhiin. ¶
B4j2  ¶
Kulissebakgrunn ¶
Trappu vasen puoli ¶
Trappu oikkee puoli ¶
Kylissitavus ¶
N4j2  ¶
Bukken ¶
Kestikievarin isänän ämmä ¶
Pukki ¶
Kylissitavukset ¶
P4j2  ¶
Riikinkukko ilman färittä ¶
Riikinkukko färriin kans ¶
Riikinkukko osittain färjätty ¶
Korppi ilman färittä ¶
Korppi färriin kans ¶
Venheet ja ruvat ¶
Pensselit ¶
Syväfađit missä oon maalii ¶
Punainen hieta ¶
Sininen vaaranjärvi ¶
Vihriset lehđet ¶
S4j2  ¶
Kulissebakgrunn ¶
Suutari ¶
Kylissitavus ¶
U4j2  ¶
Kalakeituri ¶
Kultarahat ¶
Keituri faartissa ¶
4j3  ¶
3. Alkkaat apin Puppet Pals ¶
4j3  ¶
4j4  ¶
4. Lastata ylös karaktäärit ja rekvisiitit ¶
Valitte eeventyyrikaraktäärit ja rekvisiitit painaamalla Add Actor from Photo. Sie saat tyhä nouttaat yös yhđen kuvan kerrala (ođota kylissikuvan kans). ¶
4j5  ¶
5. Valita karaktäärit ja rekvisiitit ¶
Ko sie olet lisäny kaikki karaktäärit ja rekvisiitit, niin merkkaat net mitä sie halluut pittäät eeventyyrifilmissä jonka aijot tehđä. Sie saatat valita maks 8 kuvvaa (valitut kuvat muututhaan vihrisiksi). ¶
4j6  ¶
6.Lastata ylös ja valita kylissitavukset ¶
Painaa next alhaala oikkeessa nuskassa. Nyt sie piđät valita kylissit painaamalla Add Backdrop from Photo samala tavala niin ko karaktääriitten kans. Sie saatat valita maks 5 kylissiitä. ¶
4j7  ¶
7. Työala ¶
Nyt sie saatat alkkaat ottamhaan ylös eeventyyrii. Se ala minkä filmissä näytethään oon nelikantti minkä oon peitetty sillä kylissillä minkä oon valittu. Alhaala vasemassa nuskassa saatat zoomata sisäle ja ulos niin ette sie näjet karaktäärit filmialan ulkopuolela, tahi sie saatat kans zoomata sisäle niin ette saatat työtelä filmialassa. ¶
4j8  ¶
8. Tehe ylösoton ¶
Ko sie painat punaista record-knappii ylemässä kantissa, niin tehet ylösoton. Sie saatat koska tahansa pausata ylösoton. Se saattaa olla hyvä ette raavas ohjaa ylösottoo ja tekkee pausin, ainaki alussa. Ennen ko tehettä ylösoton, niin tet sovitta sen sekvensin minkä aijotta tehđä ja mitä aijotta sannoot. Sitte tet rakenatta seenin ja tehettä sekvensin niin ko oon sovittu. Sen jälkhiin tet pausaatta ylösoton ja tehettä saman prosedyyrin tapattuman tulleevale sekvensille. Anna mielelä lapset styyrätä tapattuman ilman ette korrigeeraat heitä. Ko lapset nähđhään ja kuulhaan oman filmin, niin het saađhaan ideetä siitä kuinka het saatethaan tehđä tulleevan ylösoton vielä paremin. ¶
4j9  ¶
9. Ääni ¶
Muistele eeventyyrin (äänen otethaan ylös sishäisellä mikrofuunila iPadissa) samala ko sie siirät karaktääriitä ja rekvisiittiitä sisälä ylösottoalassa. ¶
4j10  ¶
10. Bytte kulissebakgrunner ¶
10. Vaihettaat kylissitavukset ¶
Saatat vaihettaat kylissin ko painat keltaissii tuskui ylhäälä oikkeessa nuskassa. Jokhainen tusku näyttää yhđen kylissin. Viisi tuskuu tarkoittaa ette sie olet valinu viisi kylissii joita sie saatat pittäät ylösoton aikana. ¶
4j11  ¶
11. Pellaa filmin ¶
Painaa play niin ette kattot filmin jonka oletta tehnheet. ¶
4j12  ¶
12. Lähättäät filmin ¶
Paina export-knappii ette laakraat filmin iPadin kuvarullhaan. Sieltä saatat lähättäät filmin e-postila tahi jollaki muula tavala (filmistä tullee ushein niin iso ette sitä ei saata lähättäät e-postila). ¶
4j13  ¶
PuppetPalsin karaktäärit ¶
Sitte ko lapset tieđethään kuinka filmin tehđhään, niin aktiviteetin saattaa mielelä yhđistäät käsityöaktiviteetthiin missä lapset saatethaan maalata tahi tägnätä omat karaktäärit ja rekvisiitit. Lapset saatethaan kans tehđä maiseman missä tapattuma tapattuu, tahi het saatethaan hakkeet motiivin luonosta. Het saatethaan ottaat kuvvii kameralla tahi iPadila. Tägningit ja foto vieđhään sitte iPadin kuvabiblioteekkhiin ja sitte net lastathaan ylös Puppet Palshiin. ¶
B4j13  ¶
Lapset saatethaan kans tehđä omat karaktäärit färjäämällä trollin ja pukit mikkä oon Pukkiin färjäämäaktiviteetissa. ¶
N4j13  ¶
Lapset saatethaan kans tehđä omat karaktäärit färjäämällä pojan ja muut karaktäärit mikkä oon Pohjaistuulen färjäämäaktiviteetissa. ¶
P4j13  ¶
Lapset saatethaan kans tehđä omat karaktäärit färjäämällä riikikukon ja muut karaktäärit Riikinkukon färjäämäaktiviteetissa. ¶
K4j13  ¶
Lapset saatethaan kans tehđä omat karaktäärit färjäämällä krokodillin ja muut karaktäärit mikkä oon Krokodillin färjäämäaktiviteetissa. ¶
S4j13  ¶
Lapset saatethaan kans tehđä omat karaktäärit färjäämällä suutarin ja muut karaktäärit mikkä oon Suutarin färjäämäaktiviteetissa. ¶
ST4j13  ¶
Lapset saatethaan kans tehđä omat karaktäärit färjäämällä Stallun ja muut karaktäärit mikkä oon Stallun färjäämäaktiviteetissa. ¶
U4j13  ¶
Lapset saatethaan kans tehđä omat karaktäärit färjäämällä saivolaispojan ja muut karaktäärit mikkä oon Veđenalaisen mailman färjäämäaktiviteetissa. ¶
Tähän aktiviteetthiin tarvittet MyMemo-apin jonka saat App Storesta. Apin avula lapset saatethaan helpola tavala työtelä loton ja kategoriseeringin kans. ¶
1. Aukaise iPadin ¶
Lastaa alas MyMemo-apin App Storesta. ¶
2. Lastaa alas karaktäärit, rekvisiitit ja kylissit ¶
Paina linkkii alhaala iPadissa, ja ko kuva tullee ylös, niin painat kuvvaa ja valittet Arkiveeraa kuvan. Silloin kuvat oon laakrattu iPadin kuvabiblioteekkhiin. ¶
Bukken ¶
Pukki ¶
3. Alkkaat apin MyMemo ¶
Aukaise MyMemo ja paina + ylhäälä oikkeela. Nyt sie saat kaksi valinttaa: ¶
1. Jos halluut ette lapsi pittää löyttäät kaksi samanlaista kuvvaa, niin paina knappii vasemalla. ¶
2. Jos halluut ette lapsi pittää löyttäät kaksi eri kuvvaa jokka kuuluthaan yhtheen, niin ko esim. lehmä ja vasikka ja kana ja kananpoika, niin paina knappii oikkeela. ¶
4.Lissää kuvan ja tekstin ¶
Paina + ette lissäät kuvan ¶
Paneeli missä oon nelje valinttaa. Paina Kamerarullaa joka oon vasemalla ette lastaat ylös kuvan telefuunista/nettipretasta. Valitte Kameran ette otat kuvan telefuunila/nettipretala, tahi valitte TT-symbolin jos halluut ette kortissa oon teksti sen sijhaan ko kuva. ¶
Ko olet valinu kuvan niin sie saatat justeerata kuvan kovon ja paikan. Paina Pykälä-knappii oikkeela ko olet valmis. Jos halluut alkkaat uuđesti, niin paina Takaisin-knappii vasemalla. ¶
5. Lissää äänen ¶
Ko kuva oon valmis niin sie saatat lisätä äänen. Paina Mikrofuunii oikkeela ette aloitat ylösoton automaattisesti ja Stopp-knappii ko olet valmis. Ylösotto toppaa automaattisesti 10 sekunin jälkhiin. Paina Play ko halluut kuunela ylösoton ja Pykälä-knappii oikkeela jos halluut pittäät ylösottoo. Sie saatat poistaat ylösoton painamalla Takaisin-knappii. ¶
Jos sie et halluu ette kortissa oon ääni, niin sitte valittet Mikrofuunin jossa oon streekki yli. ¶
Tipsi: Sie saatat poistaat, muuttaat tahi lisätä äänen kortthiin klikkaamalla Pännää. Tämän sie löyđät ylhäälä oikkeela aukkeemasivvula. Klikkaa sitä pellii mitä halluut redigeerata, ja etheenpäin sitä korttii minkä kans halluut työtelä. Ota ylös halutun äänen painamalla Mikrofuunii ja poista äänen klikkaamalla Roskakorrii. ¶
Sie olet laittanu sinun ensimäisen kortin. Tehe saman prosessin toissii korttii varten ja paina Pykälää ylhäälä vasemassa nuskassa ette laakraat pelin. Jos halluut poistaat koko pelin niin painat Roskakorrii alhaala vasemalla. ¶
Tipsi: Sinula häyttyy olla vähintään kolme korttii ette saatat laittaat pelin missä oon kuusi korttii, nelje korttii ette saatat laittaat pelin missä oon kahđeksen korttii ja sillä laila se jatkuu. ¶
Tähän aktiviteetthiin tarvittet Book Creator -apin App Storesta. Tämä oon maksulinen appi, mutta jos oon peret-abonnementti iCloudissa, niin sammaa appii saattaa pittäät viiđessä nettipretassa. Apin kans lapset saatethaan helpola tavala tehđä omat digitaaliset kirjat. ¶
1. Aukaise iPadin ¶
Lastaa alas Book Creator-apin App Storesta. ¶
2. Lastaa alas karaktäärit, rekvisiitit ja kylissit ¶
Paina linkkii alhaala iPadissa, ja ko kuva tullee ylös niin painat kuvvaa ja valittet Arkiveeraa kuvan. Silloin kuvat oon laakrattu iPadin kuvabiblioteekkhiin. ¶
Aukaise Book Creatorin ja paina New Book ylhäälä vasemalla. Valitte kirjan formaatin. ¶
4. Lissää karaktäärit, rekvisiitit ja kuvat ¶
Valitte eeventyyrikaraktäärit, rekvisiitit ja kuvat klikkaamala + ylhäälä oikkeela. Paina Photos. Ko tulet sisäle sinun kuvamapphiin, saatat valita sen kuvan minkä halluut. Ko kuva oon tullu sishään, niin justeeraat sen niin ette se soppii sivvhuun. ¶
5. Lissää videon ¶
Sie saatat lisätä videon samala tavala niin ko kuvat. ¶
6. Lissää tekstin ¶
Paina + ylhäälä oikkeela, valitte T Add text. Kirjoita halutun tekstin ja justeeraa kovon klikkaamala l ylhäälä oikkeela. l :n alla valittet m.m. kovon, kirjoitustyypin, färin. ¶
7. Tehe hyperlinkin ¶
Sie saatat tehđä hyperlinkin markkeeraamala sen sanan tahi sätningin minkä tahđot linkata ylös. Valitte Link menylinjassa tekstin yllä. Kirjoita URL-adressin ja sie olet tehny hyperlinkin. ¶
8. Lissää äänen ¶
Paina + ylhäälä oikkeela, ja valitte Add sound. Ota ylös äänen klikkaamalla punaista knappii ja luje tekstin sishään. Ko olet valmis niin painat vielä toisen kerran ja vastaat Yes. Se tullee knappi missä oon kovaäänisen symboli ja sie saatat siirttäät sen siihen mihin se passaa sivvula. Sie alat pellaamisen tupultiklikkaamalla ikonii. ¶
9. Poista äänen ¶
Jos et ole tytyväinen sishäänpellauksen kans, niin poistat sen markkeeraamala ikonin ja painamalla l. Alimaisena seissoo nyt Delete. Paina sitä ja sishäänpellauksen oon poistettu. ¶
10. Panna sivvhuin färit ¶
Paina tyyhää paikkaa sivvula. Painaa sitte l ja valitte sen färin minkä halluut ette sivvula pittää olla. ¶
11. Laakraa kirjan ¶
Ko kirja oon valmis niin sen saattaa laakrata My Booksissa, printata tahi jakkaat muitten kans. Mene My Bookshiin ylhäälä vasemalla, paina neliskanttii missä oon nuoli ulos ja valitte Eksport as ePub. Sitte sie valittet Open in. Nyt sie saat ylös programit joila saatat aukaista sinun kirjan. Sie saatat valita iBooks ja panna kirjan kirjahyllhyyn. Ko sen oon siiretty niin se aukkee. Sie saatat nyt plaavata sitä ja pelata ääntä ja kattoot videoita suorhaan kirjassa. ¶
Mikä oon Troll i ord? ¶
 oon työkalu kielistimuleerinkkii varten lastentarhaassa ja koulussa. Työkalun lähtökohtana oon eeventyyrit, ja se yhđistää konkreetit ja digitaalisen sisälyksen jossa oon muisteliijaäänet yli 30 kielelä. ¶
Troll i ord:in avula lapset saađhaan ymmäryksen sisälyksestä ja pystythään muistelemhaan sen uuđesti suulisen muisteluksen, visuaaliseeringin ja muitten jakamismetuudiitten avula. Het saađhaan kans harjoittelluu siinä ette syventtäät ja reflekteerata sen kautta ette het tehđhään sisälyksen itte. Aktiviteetit tehđhään mahđolisiksi erilaiset työtavat ja otethaan pithoon eri oppimastrategiita. ¶
“Opeta minule norjaa ennen ko koulu alkkaa” ¶
Kielentutkiija Margareth Sandvik muitten kans oon “Opeta minule norjaa ennen ko koulu alkkaa!” - prosjektin takana Bydel Bjerke:stä Oslossa. Prosjektin resultaattina oon syntyny kielistimuleeringin metuudi ja tasanselvittämistyökalu mitä lastentaras saattaa pittäät. Metuudi näyttää kuinka saatethaan työtelä niin ette luođhaan hyvän kielimiljöön lastentarhaassa - kaikile lapsile. Troll i ord rakenttuu tämän prosjektiin kokemukshiin. ¶
«Raamiplaana» ¶
Raamiplaanan jälkhiin lastentaras pittää eđesauttaat kommunikasjuunii ja kieltä. Raamiplaana sannoo kans ette lastentarhaan personaali pittää auttaat siinä ette kielirikkhaus oon koko lapsiroikan hyväksi. Lisäksi het piđethään tukkeet monikielissii lapsii siinä ette het saatethaan puhhuut ommaa äiđinkieltä. Samala se pittää aktiivisesti eđesauttaat ja kehittäät lasten norjan-/saamenkielistä kompetanssii. Raamiplaana 2017 ¶
Lastentaras oon tärkkee lasten kielelisten taittoin kehittämisessä, joko heilä oon norja tahi muu kieli äiđinkielenä. Troll i ord:in eeventyyriapit, konkreetit ja oppima-appi autethaan lastentarasta ko het työtelhään kommunikasjuunin ja kielen etheen. Muisteliijaäänet oon yli 30 kielelä. Siinä oon kans eeventyyriitä joitten alkupörä oon eri puolilta mailmaa. Kaikki nämät assiit tehđhään kielirikkhauđen näkkyyväksi ja arvostetuksi lastentarhaassa. ¶
Kursi ja foorumi ¶
Troll i ord - KURS oon tarkoitettu auttamhaan personaalii kielityössä ¶
lastentarhaassa tahi koulussa, ja se löyttyy appina iPadissa ja iPhonessa. Lisäksi se oon nettikursina kaikile muileki plattformiile. ¶
Kursi anttaa opettaajale johđatuksen siihen kuinka Troll i ord:in kans saattaa työtelä lastentarhaassa ja koulussa. ¶
Kursin avula koko personaaliroikka saapi saman johđatuksen kielityökalussa, ja se varmistaa pitkäsihtisen työn, ko uuđet työntekkiijät tasan saađhaan saman johđatuksen tämän apin avula. ¶
Kursi oon abonnementtibaseerattu ja persoonallinen. Jos lastentaras tahi koulu halluu ette kursi oon täysin sautettavissa, niin het saatethaan tehđä roikka-abonnementin ja defineerata pittääjiitten määrän. Jokhainen pittääjä saapi oman pittääjännimen ja salasanan. Kursiprogresjuuni ja muut tälläykset laakrathaan ja siđothaan pittääjänkontthoon. ¶
Kursissa oon nelje moduulii; havainot, esityö, työn teko ja jälkityö, ja siinä oon eri tappoi lijetä niin ette kehittäät vokabulaarii ja termiinymmärtämistä. Kursi näyttää kans konkreettiset tehtävät ja esimerkit. Lisäksi se tekkee kans mahđoliseksi sen ette personaali ja lapset itte oon myötä luomassa osan sisälyksestä ja pykkäämässä sen pääle uussii aktiviteettiita. Kuvat prosessista ja produktin saatethaan kans lastata ylös kursila niin ko inspirasjuuninna muile lastentarhaile ja kouluile. Se saattaa kans olla omana dokumentasjuunina mitä näyttäät vanhiimille tahi muile. Apin kautta opettaaja päässee foorumi-alhaan missä het saatethaan praattiit metuudiista ja aktiviteetiista kolleegoitten tahi muitten kans. ¶
Eeventyyrin pito ¶
Troll i ord:in tärkkee tuntemamerkki oon se ette se ankkuroi erilaissii kielistimuleerinkkiita litteratyyrhiin. Kaikissa seittemessä eeventyyrissä oon eri alkupörä, ja digitaalisessa sisälyksessä oon muisteliijaäänet 30 eri kielelä. ¶
-Troll i ord:issa oon äänifiilii ja tehtäviitä usseila kielilä ¶
-Se oon kaikile lapsile äiđinkielestä henkkaamatta ¶
-Met suosittelema sitä ette oppiminen tapattuu koko kropala ¶
-Troll i ord oon kehitetty yhtheistyössä kielitutkiijan kans ¶
-Se rakenttuu materiaalhiin Opeta minule norjaa ennen ko koulu alkkaa! ¶
-Se oon ainua Norjassa tehty leikki- ja oppimateriaali minkä Joukhaismerkki oon hyväksynny. ¶
Ota yhtheyđen meihin: ¶
Web: ¶
Web: ¶
E-posti ¶
Troll i ord:issa oon konkreetit ja digitaalinen sisälys ¶
Digitaalinen sisälys: ¶
Troll i ord:issa oon 7 eeventyyriappii ja yksi oppima-appi. Nämät sie löyđät AppStoresta. Jokhaisessa eeventyyriapissa oon animeerattu eeventyyri missä saatat valita muisteliijaäänen yli 30 kielelä (5 ja 7 oon niitä kahta saamelaiseeventyyrii varten). Lisäksi sie löyđät aktiviteettiita missä eeventyyrit oon lähtökohtana. ¶
Oppima-appi neuvoo lastentarhaan personaalii tahi kouluu ette kuinka kielityökallui saatethaan pittäät lasten kans. Oppima-apin seittemen kurssii pittää sisälä metuudisen plaanan ja ohjauksen siihen kuinka konkreettiita ja digitaalissii aktiviteettiita saatethaan pittäät esityössä, työn tevossa ja jälkityön aktiviteetiissa. ¶
Oppima-appi registreeraa aktiviteetit ja kursin progresjuunin. Sillä tavala lastentarhaan/koulun administraattori saattaa varmistaat ette koko personaaliroikka saapi saman johđatuksen siitä kuinka työkalun otethaan pithoon. ¶
Konkreetit: ¶
Troll i ord:issa oon tänä päivänä 7 kieliloovaa missä oon konkreetit jokhaisheen eeventyyrhiin. ¶
Kolme Pukkii Pruusii ¶
Eeventyyri missä oon pohjaismainen alkupörä. Kieliloovassa oon: Puuklossat (karaktäärit ja tärningit missä oon numeroteema), eeventyyri- ja kylissihäfti, yhđeksen muistelemiskorttii, kangaspussi. ¶
Poika joka meni Pohjaistuulen tykö ¶
Eeventyyri missä oon pohjaismainen alkupörä. Kieliloovassa oon: Puuklossat (karaktäärit ja tärningit missä oon pukstaaviteema), eeventyyri- ja kylissihäfti, yhđeksen muistelemiskorttii, kangaspussi. ¶
Ko riikinkukko ja korppi saathiin färit ¶
Eeventyyri missä oon vietnamilainen alkupörä. Kieliloovassa oon: Puuklossat (karaktäärit ja tärningit missä oon färiteema), eeventyyri- ja kylissihäfti, yhđeksen muistelemiskorttii, kangaspussi, färjäyspeli. ¶
Miksi krokodillila ei ole kieltä ¶
Eeventyyri missä oon somalialainen alkupörä. Eeventyyri muistelee tämän ympäri: ¶
Lisäteema: Elävät ja mönsterit ¶
Kieliloovassa oon: Puuklossat ¶
(karaktäärit missä teemoina oon elävät ja mönsterit), eeventyyri- ja kylissihäfti, yhđeksen muistelemiskorttii, kangaspussi. ¶
Suutari Dratewka ¶
Eeventyyri missä oon puolalainen alkupörä. ¶
Kieliloovassa oon: Puuklossat (karaktäärit ja sisälys missä teemana oon pytingit), eeventyyri- ja kylissihäfti, yhđeksen muistelemiskorttii, kangaspussi. ¶
Stallu jouluaattona ¶
Eeventyyrissä oon pohjaissaamelainen alkupörä. Kieliloovassa oon: Puuklossat ¶
(karaktäärit ja tärningit missä teemana oon saamelainen kylttyyri), eeventyyri- ja kylissihäfti, yhđeksen muistelemiskorttii, kangaspussi. ¶
Veđenalainen mailma ¶
Eeventyyrissä oon eteläsaamelainen alkupörä. Kieliloovassa oon: Puuklossat (karaktäärit ja sisälys missä teemoina oon saamelainen kylttyyri ja kantamavoima), eeventyyri- ja kylissihäfti, yhđeksen muistelemiskorttii, kangaspussi. ¶
Valita eeventyyrin ¶
Se saattaa olla vaikkee tiettäät millä eeventyyrilä saatat alkkaat jos olet uusi Troll i ord:issa, ja jos et tunne sarjan eeventyyriitä. Met olema siitä syystä kovonheet joitaki tipsii lastentarhaista missä oon piđetty työkalluu jo monta vuotta. ¶
Net seittemen eeventyyrii ¶
Troll i ord-sarjassa oon 7 eeventyyrii joitten alkupörä oon eri mailman osista. Kolme pukkii Pruusii, Riikinkukko ja korppi, ja Krokodilli ja kettu oon lyhykäiset ja helpot eeventyyrit mikkä passathaan kaikile lapsile. ¶
Net kaksi saamelaista eeventyyrii, Stallu jouluaattona ja Veđenalainen mailma, ja kans Poika ja Pohjaistuuli ja Suutari Dratewka, oon pitemät eeventyyrit mikkä ushein passathaan paremin vanhemille lapsile lastentarhaassa ja koululapsile. ¶
Takaisinmellinki Espira Salamonskogenilta oon kuitenki: “Älkkää valitkaa eeventyyrin tyhä lasten ijän jälkhiin.” ¶
Hyöđyliset kysymykset mitä saatata kyssyyt itteltä: ¶
-Mikä vokabulaari lapsela/lapsila oon? ¶
-Mitä lapsi aikkoo tahi lapset aijothaan oppiit? Mikkä intressit heilä oon? ¶
-Mitä het tarvithaan arkipäivässä/mitä het kohđathaan arkipäivässä? ¶
-Lyhykäiset eeventyyrit passathaan kaikile. ¶
Raakatipsi ¶
Jos olet vieläki epävarma eeventyyrin valinan suhtheen, oon Espira Salamonskogenin tipsi ette alkkaat eeventyyrilä Riikinkukko ja korppi. Eeventyyri oon intressantti eri ikäisille lapsile keilä oon eri intressit. Färi- ja formuteemat annethaan sijan monele aktiviteetille. Niissä lapset saatethaan harjoitella sannoi ja termii mikkä het kohđathaan lastentarhaassa ja arkipäivässä muutoinki. ¶
Riikinkukko ja korppi -kieliloovassa, joka pittää sisälä konkreetit, oon kans prettapeli färriin ympäri. Peli oon intuitiivinen ja sekä nuoriimat ja vanhemat lapset oon innostunheet siitä. Peli ei vaađi mithään esitiettoi tahi kykkyi norjan kielessä ette saattaa olla myötä. Samala peli anttaa hyvät mahđolisuuđet pittäät termii ja sittoot aktiviteetin eeventyyrin tapattumhaan niin ette se herättää praattii ja hunteerausta. Pelin paloissa oon färit, sama oon pretan aloissa. Häyđyt ođottaat ommaa vuoroo, vettäät yhđen ja yhđen färipalan kerrala ja panna sen oikheesseen paikkhaan niin ette sinun oma ala pretassa täyttyy. Lapset opithaan noppeesti havaittemalla toinen toista, ja raavas saattaa aktiivisesti tukkeet sanomalla ja toistamalla kuinka assiit oon. Lisäksi raavas saattaa refereerata siihen mitä riikinkukko ja korppi tehthiin färriin kans, ja sillä laila herättäät praatimhaan färriin ja tekkoin ympäri. ¶
Mikä oon ? (löyttyy vähän ylempännä käsikirjoituksessa) ¶
 oon työkalu kielistimuleerinkityötä varten lastentarhaassa ja koulussa. Työkalun ja työmetuudit oon kehitetty niitten kompetanssimooliin pohjalta mikkä oon Lastentarhaan raamiplaanassa 2017. Lähtökohtana Troll i ord:issa oon eeventyyrit. Sen tähđelinen tuntemamerkki oon ette eri kielistimuleeringit liitethään litteratyyrhiin. Troll i ord:in digitaalisessa sisälyksessä oon muisteliijaääni 32 eri kielelä. ¶
Miksi met perustamma äiđinkielestä ja lastentarhaan/koulun kielirikkhauđesta? Kielirikkhaus oon tärkkee sekä yksittäisele ihmiselle ette samfynnille - ja Troll i ord:in kans met halluuma tarjota työkalun mikä stimuleeraa ja vahvistaa lastentarhaan ja koulun kielirikkhautta. ¶
Net lapset kekkä saađhaan tujen äiđinkielen kans lastentarhaassa, pärjäthään paremin faakilisesti. Se oon siitä syystä ette se oon helpompi ottaat tiettoi vasthaan sillä kielelä mitä saatethaan hyvin. Siksi äiđinkieltä kannattaa pittäät oppimakielenä. Ko met tujema kielistimuleerinkkii äiđinkielelä ja toisela kielelä, niin met tujema tärkkeitä käsityksii nasjuunalisesta ja kanssoinvälisestä tutkimuksesta. Se oon etableerattu käsitys ette se oon helpompi oppiit uussii kielii ko äiđinkieli oon hyvin kehittynny. Jos miljöö oon stimuleeraava, niin yhđen kielen kyvyt siirythään toisheen kielheen. Samala tavala kehitys toisen kielen oppimisessa saattaa olla heikko tahi pahhiimassa tappauksessa häiriintynny, jos äiđinkielen kyvyt oon alikehittynheet. ¶
Miksi sie vanhiimpanna olet tärkkee resyrsi kielen oppimisessa? Vanhiimet ja eđesvastuuliset saatethaan olla joukon tärkkee resyrsi ko pittää kehittäät äiđinkielen kykkyi, olletikki ko tarkoitus oon vahvistaat ja tukkeet intressii kirjakieltä kohthaan. Met toivoma ette tet halluutta ottaat ossaa Trolli i ord:in tutkimisheen ja tujetta lukemista ja litterääristä praattii. ¶
Sisälelokkaus abonnentiile: ¶
Kuuntele sannaa ¶
Kuvat lastentarhaasta ¶
Lastaa ylös kuvat työstä Troll-i-ord:in kans sinun lastentarhaassa ¶
Kieli (33 kpl) ¶
Norjan kirjakieli (bokmål) ¶
Burmesi ¶
Farsi (persian kieli) ¶
Kurdi kurmadji ¶
Kvensk ¶
Kvääni/kainu ¶
Liettuu ¶
Pashto ¶
Pashto ¶
Puola ¶
Portugali ¶
Ryssä ¶
(etelä-)saame ¶
(luulajan-)saame ¶
(pohjais-)saame ¶
spanska ¶
ruotti ¶
tamili ¶
thai ¶
thai ¶
tigrinja ¶
tigrinja ¶
turkki ¶
tyskä ¶
vietnami ¶
Färjäysarkki ¶
Se oon lupa kopieerata tyhä jos piđät materiaaliita omassa lastentarhaassa/koulussa/osastossa ¶
Saamenkansa ¶
Saamenkansa ei ole koskhaan pitäny sottaa. Saamelaiset haluthaan elläät vaphaasti ja rauhalisesti päivälisessä työssä, missä het tunnethaan ette het oon kotona. Het freistathaan ratkaista konfliktit järjelä, ja het otethaan aijan avuksi. ¶
Eeventyyriitä het oon tasan muistelheet: lepopausila likelä valkkeeta, pyytövenheessä, kammissa talven iltäpäivinä… ¶
Eeventyyrit olthiin niin ko kuvakirjat missä het saatethiin nähđä näkymättömät assiit, opastuut luononlakhiin ja sishäissiin voimhiin mikkä oon ittessä. Se oli sekä huvittaavaa ja oppirikasta, eli siitä opithiin paljon. Tiesitkö sie muutoin ette enthisheen aikhaan norjan sana  meinas: Se millä met elämä? ¶
Moni niistä vanhoista eeventyyriistä oon unheetettu tääpänä. Net jaukuthiin tuulen myötä ko uusi aika tuli ja muutti niin paljon. Se oon surulista ajatella kaikkee sitä fiinii muistelointtii mikä oon poissa. Mutta onneksi oli joitaki, olletikki papit ja opettaajat, kekkä kirjoitethiin alas net assiit mitä het kuulthiin. Sillä tavala met kekkä elämä nyt, saatama saađa osan siitä. ¶
Kokkeet eeventyyrin ¶
Jos met aijoma olla oikkeet eeventyyrinmuisteliijat, met häyđymä muistaat ette kaikki eeventyyrin karaktäärit oon oikkeestansa elämän ajatuksii ja mahđolisuuksii. Se oon ihmisen sisälä ette kaikki tapatuthaan. Se oon met kekkä valittemma kuinka met menemä ulos mailmhaan: Niin ko stallu tahi saivolainen, niin ko hukka tahi poro tahi piian karhuu? Se kuka ei usko ette tämä oon totta, ei saata muistela eeventyyrii. ¶
Saivolainen ¶
Se asui näkymätön voima vasituissa pahđoissa, ja muutamissa jovissa ja järvissä, sanothiin vanhaat saamelaiset. ¶
Semmoiset paikat, ja net voimat jokka siinä asuthiin, niitä käskethiin saivolaisiksi. ¶
Ko saivolaiset tehthiin ittensä näkymättömiksi, olthiin net silloin usseimiten ihmisen haamussa. Het olthiin joukon kaunhiit ja heilä oli sininen saamentakki päälä. Het elethiin justhiin samala tavala ko saamelaiset, mutta saivomaassa kaikki oli enämen täyđelistä; sielä oli iso onni ja rikkhaus. ¶
Saivolaiset näytethiin ushein ittensä ihmisille, puhuthiin heiđän kans, opetethiin heile luonon lajit ja annethiin hyvät neuvot. Semmoissii neuvoi oli parasta nouđattaat, muutoin se meni huonosti. ¶
Saamelaiset uhrathiin saivolaisile niin ette saathiin poro-onnen ja suojauksen onnettommuuksii ja sairhauksii vasthaan. ¶
Jos nuori poika sai nähđä saivolaispiijan kenen hän tahtois pittäät, niin hän piti heittäät veitten piijan pään yli. Hän saattoi kans heittäät jotaki muuta minkä oli tehty teräksestä, tahi hän saattoi pistäät tyttären sormheen niin ette siitä huilais vähän vertä. Silloin saivolaispiika piti jääđä maan pääle, ja poika piti naiđa hänen. Jos poika nouđatti kaikkii hänen neuvoi, niin silloin avioliitto tulis hyvin onneliseksi. Piijala oli kans myötä myötäskenkki: iso porotokka uskomattoman kaunhiita eläviitä. Mutta jos poika rikkoi net neuvot jokka piika oli antanu, niin hän menetti ämmän ja kaikki mitä hänelä oli ollu myötä. Lisäksi onnettomuuđet tultais vainoomhaan poikkaa koko lopun elämän. ¶
Saivolaissii ei koskhaan saattanu villittäät, niin ko stallui. Se tapattui ette saivolaiset vaađithiin ette saamelaiset siirettäis oman kammin tahi poroaiđan, siksi ko se oli heiđän huonheen päälä. ¶
Saivojärvissä oli tupulti pohja. Het kekkä hallithiin kalloi, het asuthiin alapohjassa. Het annethiin hyvän saaliksen hyvile ihmisille kekkä nouđatethiin elämänlakkii. Kukhaan ei pitäny puhhuut silloin ko het pyyđethiin kallaa saivojärvestä, eikä rääkkyyt eikä kirota ko het työtelhiin porroin kans. Se piti kulkkeet fiinisti siinä missä saivolaiset asuthiin. Silloin se olis tasan siunattu maisema. ¶
Stallo  ¶
“Stallu oon keskheinen mytolooginen haamu saamelaisessa muistelemistradisjuunissa. Hän representeeraa kaikkii inhimillissii heikkouksii joita met piđämä oppiit hallittemhaan lapsena. Sen tähđen häntä piđethään kaaosvoimiin representanttinna mailmassa. Yhtämennoo hän oon yksi “toisista”, het kekkä tulhaan ulkopuolelta, eikä ymmärä mithään saamelaisesta luonosta ja tradisjuunista.” ¶
Hän oon hirvee rosvo, sekä poronvarastaaja ja kannibaali. Kukhaan ei ole turvassa ko Stallu oon likelä. Se kuka tunttee hänen, hän tiettää ette oon tyhä yksi tärkkee assii: ottaat hengen häneltä millä hyvänsä hinnala! ¶
Hyvin vanhoissa aijoissa stallut olthiin näkymättömät, mutta heiđät huomathiin kuitenki ko het mellastethiin kaikkiin assiitten kans mikkä olthiin heiđän tielä. Het vihelethiin ja flöitäthiin. Jos het olthiin vihaiset niin het saatethiin reppiit irti issoi puita. Niin sie ymmärät ette stallu oli tuulessa ja tormissa. ¶
Saamelaislapsila ei ollu lupa vihelttäät, ko silloin het kuttuthiin stallun. Ko stallu oli syöny ihmisen, niin silloin hän ei ennää ollu näkymätön. Silloin nähthiin ette hän oon kemppi jolla oon kemppivoimat ja kemppiruvanhalu. Hän oli eppäilyttäävästi samannäköinen ko viikingit, kauppamiehet ja verofoutit. Hän oli pynttäämäsairas, praamaava ja joukon rikas. Stallu tykkäs näyttäät ommii voimii. Hypätä korkkeele, murskata kivvii sormiin läpitte ja paiskoot raskhaita tinkkoi kauvas, kaikki nämät olthiin konstit stallule. ¶
Hänelä oli tasan myötä kirves ja puuklupu, iso rahapussi (muutamat meinathaan ette se oon kokonainen säkki!). Lisäksi hänelä oli myötä koira jonka nimi pruukkas olla Ragk, Ragke tahi Homp. ¶
Se oli helppo saamelaisile ette villittäät stallui, ko heiđän ajatus oli raskas ja hiđas. Favuriittiruoka stallu-perheessä oli sammakko, rupikonnat ja saamelaislapset. Mutta jos ruokhaan tuli pikkuisen valkkeen roskaa tahi tuhkaa, niin het paiskathiin sen koirale. ¶
Se kuka halluis tappaat stallun, piti tyhä lyöđä häntä yhđen kerran, muutoin stallu tulis vain väkkeevämmäksi. Mutta sitte ko stallun oli lyöty alas, niin hän makas rauhassa, eikä freistanu nousta uuđesti ennen ko saamelainen oli lyöny hänen kuolihaaksi. Stallun koiran piti tappaat siinä samassa, ennen ko se ennätti lakkiit hänen vertä, ko silloin stallu tulis taas ellääväksi. ¶
Kaikki saamelaiset tieđethiin ette ainua järkkeevä assii auttiissa maassa oli se ette assuut yhđessä suurperheessä. Mutta stallut ei ymmärtänheet sen verttaa. Jokhainen yđinperet asui itteksensä kaukana muista stalluista. ¶
Joukon kolo assii oli ette kaikki ihmiset saatethiin tehđä ittensä stalluksi: Jos ihminen pesi kasvot ja pään samala ko sanoi irti kastheen ja ristin, ja tämä tapattui kirkon aijassa tahi sunnuntaina, niin silloin ihminen tuli stalluksi. Ja silloin ei ollu mithään loppupäätä siihen kuinka paljon pahhaa hän saattoi tehđä. ¶
Rovhtege/Luhtat (kvääniksi Luhtakka) ¶
Se oon eteläsaamelaisten nimi stallun ämmäle eli Luhtakalle, ja se tarkoittaa oikkeesti kuoppaista, kivikkoista punakeltaista pahtaa. ¶
Hän muistutti paljon hänen äijää, mutta oon vieläki pahempi. Usseimiten hänelä oon tyhä yksi silmä. Mutta seki saattaa olla liika paljon, ja siksi hän saattaa ottaat sen ulos ja panna sen kynnyksen alle, tahi panna sen pusshiin joka henkkaa hänen vyössä. ¶
Hänelä oon imupilli rauđasta. Hän pittää sitä siihen ette immeet vertä niistä ihmisistä kenheen hän suuttuu. Ko hän tarvittee pillin, niin hän saattaa tyhä huuttaat sille, ja sitte se tullee tuiskaamalla hänen tykö. ¶
Rovhtegen oon äkäinen eikä hänheen saata luottaat. Hän ei vihelä, ja sen tähđen ei koskhaan saata tiettäät ette oonko hän likelä, jos ei piđä silmät auki. ¶
Stallun tapethaan taistelussa tahi kavaluuđen avula, ko taas valkkee saattaa tappaat Rovhtegenin. ¶
Sitaatti täältä: ¶
“Stallu oon keskheinen mytolooginen haamu saamelaisessa muistelemistradisjuunissa. Hän representeeraa kaikkii inhimillissii heikkouksii joita met piđämä oppiit hallittemhaan lapsena. Sen tähđen häntä piđethään kaaosvoimiin representanttinna mailmassa. Yhtämennoo hän oon yksi “toisista”, het kekkä tulhaan ulkopuolelta, eikä ymmärä mithään saamelaisesta luonosta ja tradisjuunista.” ¶
Aikamatka ¶
1.  Alattihoon (ensimäinen kapitteli) ¶
Universiteetin siljola oon oikhen iso kartano. Se kartano oon aivan ymmyräinen. Siinä kartanossa oon semmoinen ymmyräinen loma, missä oon aikamasiini! Se aikamasiiniki oon ymmyräinen. ¶
Met olema siinä lomassa. Lomassa oon viisi ihmistä, kolme tytärtä ja kaksi poikkaa. ¶
Het oon studentit. Ja sitte sielä olen vielä mie, Annan Kaisa. Meilä oon meininki lähteet aikamatkale vanhoitten kainulaisten tykö. Se oon kamalan jännittäävä. Saapi nähðä, minkälainen aikamatka siitä tullee! Mutta ensistä met häyðymä opastuut. ¶
Tekemyksii ¶
MIE: Tervettulemaa! Ja hyvvää päivää teile kaikile! Mie olen Annan Kaisa, ja mie piðän ottaat teiðät myötä aikamatkale vanhoitten kainulaisten tykö. Mie näjen, ette teitä oon tässä viisi ihmistä, kolme tytärtä ja kaksi poikkaa. Mutta mie en tunne teitä enkä tieðä, kuka oon kuka. Met häyðymä opastuut, ette tieðämä, kuka oon kuka. Olkkaa niin hyvät ja muistelkkaa teiðän nimet. Olkkaa hyvät ja sanokkaa kans, ette mistä paikasta tet oletta pois. ¶
ENSIMÄINEN TYTÄR: Hyvvää päivää! Mie olen Maijan Kreeta ja mie olen Pyssyjovesta. ¶
TOINEN TYTÄR: Mie taas olen Stiinan Leena ja mie olen Naavuonosta. Hyvvää päivää! ¶
ANNAN KAISA: Hyvvää päivää! Entä kuka se sie olet? ¶
KOLMAS TYTÄR: Miekö? Mie olen Hannun Hanna, Pykeästä. Mutta nyt mie asun Tromssassa. ¶
ANNAN KAISA: Entä nämät pojat? Mikkä net teiðän nimet oon? ¶
ENSIMÄINEN POIKA: No, minun nimi oon Mikko, Petterin Mikko. Hyvvää päivää vain! Mie olen Tromssasta. Ja tämä tässä minun vieressä, se oon Liisan Matti Alattiosta. ¶
LIISAN MATTI: Olen mie kyllä Alattiosta pois, mutta nyt mie en asu Alattiossa. Mie asun Perunassa. ¶
ANNAN KAISA: Jaa niin. Oletta tet soma joukko! Menemä sitte sisäle tuohoon aikamasiinhiin ja lähðemä heti. ¶
Met menemä sisäle aikamasiinhiin. Sielä oon kymmenen toolii. Ja iso taulu, missä oon kartta ja vuosilukkui. ¶
Tekemyksii ¶
ANNAN KAISA: Istukkaa sitte ja pankkaa turvavyön kiini. Panema heti oven kiini ja lähðemä. ¶
Mutta kuka...? ¶
VIERAS MIES: Oðottakkaa! Että saa vielä lähteet! Mie kans tahðon olla myötä! ¶
ANNAN KAISA: No kuka sie se sitte olet? ¶
VIERAS MIES: Mie olen Ville, Ville Virtanen. Suomalainen. Hyvvää päivää! Mie halluun kans lähteet myötä. Oonko teilä vielä sijjaa minuleki? ¶
ANNAN KAISA: Jaa. Hyvvää päivää! Kyllä meilä vielä oon sijjaa. Mutta tieðätkö sie, mihiin meilä oon meininki lähteet? ¶
VILLE VIRTANEN: Kyllä mie tieðän. Tet lähðettä aikamatkale vanhoitten kainulaisten tykö. ¶
Mie kans halluun lähteet. ¶
ANNAN KAISA: No mitä sie sielä? Oletko sie kans kainulainen niin ko nämät muutki? ¶
VILLE VIRTANEN: En mie kyllä ole kainulainen, mutta minun isä oon Ruijasta pois, ja mie kans halluun tiettäät minun vanhaasta histooriasta. Ja olen mie ollu aikamatkala ennenki. Mie studeeraan arkeologiita ja mie kävin kerran aikamatkala rautakauðessa. Se oli soma! ¶
ANNAN KAISA: Jaa. No se tuli hopusti. Mutta kyllä suomalainenki saapi lähteet vanhoitten kainulaisten tykö. Meilä oon vielä vapaa sija. Istu sie tuohoon Stiinan Leenan vierheen. Nyt met sitte lähðemä. ¶
MAIJAN KREETA: Kattokkaa! Vielä sieltä juoksee yksi vaimo. Mitä se halluu? ¶
VIERAS VAIMO: Hyvvää päivää! Huh huh! Mie häyðyin juosta. Mie kuulin, ette teilä oon meininki matkustaat vanhoitten kainulaisten tykö, ja mie kans halluun lähteet myötä. Oonko teilä minule sijjaa? ¶
ANNAN KAISA: No voi ihmet! Met jo häyðymä lähteet! Mutta kuka se sie sitte oikheen olet? ¶
Ja miksi sie halluut lähteet myötä? Oletko sie kainulainen? ¶
VIERAS VAIMO: Mie olen Ragnhild Hansen. En mie kyllä ole kainulainen, mie olen ruijalainen. Mutta kyllä mie saatan kainun kieltä, ko olen sitä studeerannu. ¶
ANNAN KAISA: Niin, mutta miksi sie halluut lähteet myötä? ¶
RAGNHILD HANSEN: Ette miksi mie halluun lähteet myötä? Kattokkaa, mie vasta kuulin, ette teilä oon meininki lähteet aikamatkale vanhoitten kainulaisten tykö. Mie olen histoorian opettaaja tuola korkkeekoulussa, ja mie pitäisin muistela tulleevala tiimala minun studentiile ¶
kainulaisista. Kyllähän mie jo koko paljon tieðän niistä, ko olen niistä lukenu. Mutta olishan se soma muistela, sitte ko mie olen itte nähny, ette minkälaiset net vanhaat kainulaiset olthiin. ¶
ANNAN KAISA: Mutta tieðätkö sie, kunka aikamatkala käyðhään? Etkö sie ollenkhaan pölkkää? ¶
RAGNHILD HANSEN: En mie pölkkää mithään. Ja olenhan mie ollu aikamatkala monta kerttaa ¶
ennenki, kerran viikinkiaijassaki. ¶
ANNAN KAISA: No tule sitte myötä. Vielä meilä oon yksi sija. Pankkaa nyt kaikki turvavyöt ¶
kiini ja lähðemä. Vain tulleeko sieltä vielä joku? ¶
KAIKKI HUUÐETHAAN: Ei tule! Emmäkä met ennää oðota kethään! Met halluuma lähteet! Ei meilä ennää ole tillaa oðottaat kethään. Met emmä halluu istuut täälä universiteetin siljola koko päivää! ¶
ANNAN KAISA: Hyvä! Sitte met lähðemä. Kymmenen yhðeksen kahðeksen seittemen kuusi viisi nelje kolme kaksi yksi. Nyt! ¶
Yks kaks kolme nelje viis ¶
jää sie siiheen siis! ¶
Tekemyksii ¶
Huiii! ¶
Matkalaiset lennethään aijan ja avaruuðen läpi. ¶
Mutta heti het oon taas maassa. ¶
Ja ihmet! Heilä oon aivan erilaiset vaattheet päälä, ko heilä oli, ko het menthiin aikamasiinhiin. Nyt het oon aivan ko vanhaat kainulaiset. ¶
Het seisothaan vaaran laiðala. ¶
Oon aamu. Oon hyvin näköistä. Aurinko paistaa lämpimästi. Eðessä oon levvee joki ja ympärillä vahva mettä. Maassa oon vielä lunta, ja joki oon jäässä. Het oon joven öystäpuolela. Ko het kattothaan joven yli, het nähðhään pikku kyläisen. Se oon joven rannala niemessä. Vähän kauvempana oon toinen kylä. Se oon aivan joven suussa, sen vestapuolela. Siinä oon paljon huonheita. ¶
Ja kentälä kylän vieressä seissoo paljon ihmissii, miehii ja vaimoi. Ja kläppii kans. ¶
RAGNHILD: Huh! Mihiin met nyt tulima? Missä met olema? Tämmöistä paikkaa mie en ole koskhaan nähny! Kaunista täälä kyllä oon. Oonpa ihana paikka! Niin kaunis joki. Ja kaunis ¶
pötäjämettä. Ja aurinko paistaa niin lämpimästi. Taittaa olla kevät! Mutta mitä tuola tapattuu? Sielähän oon paljon ihmissii! ¶
ANNAN KAISA: Ko sie tulit niin hiljain myötä meiðän matkale, se sie et tieðäkhään, mikä meilä oli meininki. Mie muistelen sinule. Met halusimma tulla Alattihoon, tänne Vesta-Finmarkkhuun. Täälä oon kainulaiset asunheet jo vanhaasta aijasta saakka. Nyt met pitäisimmä olla vuoðessa 1748 (seittementoista sattaa neljekymmentä kahðeksen), maikuun 5. (viiðes) päivä. Tuo kylä, mikä oon tuossa joven vestarannala, oon Aaronniemi, ja tuo kylä ¶
tuola joven suussa oon Jovensuu. ¶
PETTERIN MIKKO: Lähðemä tuone Jovensuuhuun ja kattoma, mitä sielä tapattuu. ¶
ANNAN KAISA: No niin, lähðemä. Matka ei ole pitke, niin ette met saatama kyllä kävelä tuone Jovensuuhuun. Met olema sitte Jovensuussa. Kentälä kylän ympärilä oon paljon ihmissii. Het seisothaan ja puhuthaan. Mutta mitä het oikheen puhuthaan? Mitä täälä oikheen tapattuu? Sen met halluuma tiettäät. Kattelema, kuuntelema. ¶
Voi mikä ilon päivä! Nuutti oon tullu takaisin! Olettako kuulheet? Nuutti oon tullu takaisin kuninkhaan tykköö! ¶
Mitä sie sanot? Oonko se tosi? Oonko Ollin Nuutti tullu takaisin Kööpenhaminasta kuninkhaan tykköö? Koska se tuli? Yöläkö se tuli? ¶
Yölä. Sen emäntä, Nuutin Kreeta, kävi aamula minun tykönä ja nouti maittoo ja leippää ja kallaa, ette sai anttaat Nuutile. Sillä oli hirmuinen nälkä, tietenki, ko kothiin tuli. Ja vaipunu oli. ¶
No mitä se muisteli? Muisteliko se mithään, ette kunka   sille Nuutile sielä kuninkhaan tykönä kävi? ¶
Muisteli se. Hys! Kattokkaa! Tuola se tullee se Nuutti. Voi ihmet, ette met vielä hänenki näjemä! ¶
Ollin Nuutti likenee pitkin tietä Aaronniemestä ja oon heti ihmisten tykönä. Kaikki, koko Jovensuun väki, tulhaan hänen ympärile. ¶
VANHAA MIES: No tervettulemaa, Nuutti! Siinähän sie olet! Hyvvää aamuu! ¶
OLLIN NUUTTI: Hyvvää aamuu! Tässä mie nyt olen. Kunka se täälä mennee? ¶
VANHAA MIES: Hyvin se mennee. Ja se oon soma taas kohðatela sinnuu! Met jo luulima, ette sie kokonhansa jäät sille matkale. Syksylä sie lähðit, ja talvi meni ja kohta kevätki. Nyt vasta sie tulit takaisin. Heti lumi sullaa, ja sitte oon kesä. Ja kesälä oon huono juttaat. Ei saata hihðata eikä ajjaat porola. Mutta sie se kuitenki kerkisit ennen kessää. ¶
NUUTTI: Kerkisin mie. Enhän mie sielä Tanmarkussa vanheta halunu enkä sinne jääðä. En mie sielä isossa kaupungissa triivastunnu. Mutta kyllä oli pitke matka. Mie lähðin syksylä ja kevväilä vasta pääsin takaisin. Ensistä mie ajoin porola Ruottin puolele Koutokeinhoon, siitä Kaaresuanthoon, siitä Tornionväylää alas. Välilä piti hihðataki, ko en porroo saanu. Ja välilä mie häyðyin käveläki. Pitke oli matka. Ruottin läpi mie juðin. Tukholmasta sain preevin, ette pääsin Tanmarkkhuun. Sitte mie jo piðin lijetä Kööpenhaminaa. Ruottista – vain Tanmarkkuuko se oon? – Skånesta Kööpenhaminhaan mie ajoin jään yli hevosela, ko Juutinrauma oli jäässä. Vaikkee oli matka. Nyt mie lähðen kuitenki varsin sen pahan amtmanin Kelsenin tykö. Minula oon sille preevi kuninkhaalta. Sen mie häyðyn anttaat amtmanille ja heti. Niin oon käsky. ¶
TOINEN MIES: Saitko sie sitte puhhuut kuninkhaan kans? Joko se kuningas ymmärttää, ette minkälainen meilä oon elämä täälä? Joko met saama elläät ja olla, niin ko se oikheen ja hyvä oon? ¶
NUUTTI: Mie sitte jälkhiin muistelen kaiken. Nyt en kerkkii. Ei minula ole tillaa, ko mie häyðyn lähteet amtmanin tykö. ¶
VANHAA MIES: Oðota vielä, Nuutti. Muistele, miksi sie niin kauvoin olit sillä matkala? Vaikka sie juðit porola ja hihtasit ja kävelit ja vielä ajoit hevoselaki, se ei se matka niin pitke ollu. Mitä sinule sielä Kööpenhaminassa oikheen tapattui? Miksi sie sielä niin kauvoin olit? ¶
NUUTTI: Ko mie syksylä lähðin, se mie sain myötä preevin, minkä Talmulahðen pappi, se Falkki, kirjoitti. Preevissä pappi selvitti kaiken, ette kunka se elämä meilä täälä oon ja kunka amtmani meitä kiussaa. Mie sitte annoin sen preevin kuninkhaale. Mutta heti en saanu puhutella kuningasta, ko sielä oli yksi huono hoviherra. Mie en tieny, ette se oli amtmanin veli, ja mie annoin ensistä preevin sille. No sehän ei sitä preevii kuninkhaale antanu. Niin mie piðin kohðatela ensistä Kööpenhaminassa sen meiðän vanhaan papin, Leemin Nuutin. Hän tunsi minun ja vei kuninkhaan tykö. Sitte mie sain puhutela kuningasta. Mie annoin kuninkhaale toisen preevin. Kattokkaa, onneksi Talmulahðen pappi oli antanu minule myötä kaksi preevii. ¶
Kuningas luki preevin ja varsin ymmärsi, mikä oon oikheen ja tosi ja kunka vaikkee meiðän elämä täälä oon. Hän kirjoitti uuðen preevin ja antoi sen minule myötä. Sen mie nyt häyðyn heti vieðä amtmanille. Hyvästi, kaikki tet hyvät alattiolaiset. Nyt minula ei ennää ole tillaa enämpi muistela. Jääkkää tervheinä! Mie sitte jälkhiin muistelen kaikki, mitä sielä matkala ja Kööpenhaminassa tapattui. Sitte tet saatta tiettäät kaikki. ¶
Nuutti ei enämppää puhu, mutta lähtee amtmanin tykö. Paha Amtmani assuu Jovensuussa, siinä likelä. Hänelä oon siinä uusi, iso kartano. Ihmiset vielä seisothaan kauvoin siinä Jovensuun kentälä ja puhuthaan. Het oon kovin iloiset. Het visshiin ajatelhaan, ette nyt heile tullee parempi elämä, ko kuningas oon kirjoittanu amtmanille. Vaikka ei het tieðä, mitä kuningas oon kirjoittanu. Emmäkä metkhään tieðä. Eikä visshiin Nuuttikhaan tieðä. ¶
Mutta nyt meilä oon aika lähteet joven toisele puolele takaisin vaaran laithaan ¶
aikamasiinin tykö. Se oon, kattokkaa, paras lähteet, ennen ko Jovensuun väki näkkee meiðät. ¶
Vain näjethäänkö net kuitenkhaan meitä? ¶
Tekemyksii ¶
Hevonen oon hest Haukka mennee ¶
pappi oon prest suusta suuhuun ¶
suola oon salt ja orava mennee ¶
kaikki oon alt puusta puuhuun. ¶
Aikamatka ¶
1. Alattihoon (ensimäinen kapitteli) ¶
Universiteetin siljola oon oikhen iso kartano. Se kartano oon aivan ymmyräinen. Siinä kartanossa oon semmoinen ymmyräinen loma, missä oon aikamasiini! Se aikamasiiniki oon ymmyräinen. ¶
Met olema siinä lomassa. Lomassa oon viisi ihmistä, kolme tytärtä ja kaksi poikkaa. ¶
Het oon studentit. Ja sitte sielä olen vielä mie, Annan Kaisa. Meilä oon meininki lähteet aikamatkale vanhoitten kainulaisten tykö. Se oon kamalan jännittäävä. Saapi nähðä, minkälainen aikamatka siitä tullee! Mutta ensistä met häyðymä opastuut. ¶
MIE: Tervettulemaa! Ja hyvvää päivää teile kaikile! Mie olen Annan Kaisa, ja mie piðän ottaat teiðät myötä aikamatkale vanhoitten kainulaisten tykö. Mie näjen, ette teitä oon tässä viisi ihmistä, kolme tytärtä ja kaksi poikkaa. Mutta mie en tunne teitä enkä tieðä, kuka oon kuka. Met häyðymä opastuut, ette tieðämä, kuka oon kuka. Olkkaa niin hyvät ja muistelkkaa teiðän nimet. Olkkaa hyvät ja sanokkaa kans, ette mistä paikasta tet oletta pois. ¶
ENSIMÄINEN TYTÄR: Hyvvää päivää! Mie olen Maijan Kreeta ja mie olen Pyssyjovesta. ¶
TOINEN TYTÄR: Mie taas olen Stiinan Leena ja mie olen Naavuonosta. Hyvvää päivää! ¶
ANNAN KAISA: Hyvvää päivää! Entä kuka se sie olet? ¶
KOLMAS TYTÄR: Miekö? Mie olen Hannun Hanna, Pykeästä. Mutta nyt mie asun Tromssassa. ¶
ANNAN KAISA: Entä nämät pojat? Mikkä net teiðän nimet oon? ¶
ENSIMÄINEN POIKA: No, minun nimi oon Mikko, Petterin Mikko. Hyvvää päivää vain! Mie olen Tromssasta. Ja tämä tässä minun vieressä, se oon Liisan Matti Alattiosta. ¶
LIISAN MATTI: Olen mie kyllä Alattiosta pois, mutta nyt mie en asu Alattiossa. Mie asun Perunassa. ¶
ANNAN KAISA: Jaa niin. Oletta tet soma joukko! Menemä sitte sisäle tuohoon aikamasiinhiin ja lähðemä heti. ¶
Met menemä sisäle aikamasiinhiin. Sielä oon kymmenen toolii. Ja iso taulu, missä oon kartta ja vuosilukkui. ¶
ANNAN KAISA:Istukkaa sitte ja pankkaa turvavyön kiini. Panema heti oven kiini ja lähðemä. ¶
Mutta kuka...? ¶
VIERAS MIES: Oðottakkaa! Että saa vielä lähteet! Mie kans tahðon olla myötä! ¶
ANNAN KAISA: No kuka sie se sitte olet? ¶
VIERAS MIES: Mie olen Ville, Ville Virtanen. Suomalainen. Hyvvää päivää! Mie halluun kans lähteet myötä. Oonko teilä vielä sijjaa minuleki? ¶
ANNAN KAISA:Jaa. Hyvvää päivää! Kyllä meilä vielä oon sijjaa. Mutta tieðätkö sie, mihiin meilä oon meininki lähteet? ¶
VILLE VIRTANEN: Kyllä mie tieðän. Tet lähðettä aikamatkale vanhoitten kainulaisten tykö. ¶
Mie kans halluun lähteet. ¶
ANNAN KAISA:No mitä sie sielä? Oletko sie kans kainulainen niin ko nämät muutki? ¶
VILLE VIRTANEN: En mie kyllä ole kainulainen, mutta minun isä oon Ruijasta pois, ja mie kans halluun tiettäät minun vanhaasta histooriasta. Ja olen mie ollu aikamatkala ennenki. Mie studeeraan arkeologiita ja mie kävin kerran aikamatkala rautakauðessa. Se oli soma! ¶
ANNAN KAISA: Jaa. No se tuli hopusti. Mutta kyllä suomalainenki saapi lähteet vanhoitten kainulaisten tykö. Meilä oon vielä vapaa sija. Istu sie tuohoon Stiinan Leenan vierheen. Nyt met sitte lähðemä. ¶
MAIJAN KREETA: Kattokkaa! Vielä sieltä juoksee yksi vaimo. Mitä se halluu? ¶
VIERAS VAIMO:Hyvvää päivää! Huh huh! Mie häyðyin juosta. Mie kuulin, ette teilä oon meininki matkustaat vanhoitten kainulaisten tykö, ja mie kans halluun lähteet myötä. Oonko teilä minule sijjaa? ¶
ANNAN KAISA: No voi ihmet! Met jo häyðymä lähteet! Mutta kuka se sie sitte oikheen olet? ¶
Ja miksi sie halluut lähteet myötä? Oletko sie kainulainen? ¶
VIERAS VAIMO: Mie olen Ragnhild Hansen. En mie kyllä ole kainulainen, mie olen ruijalainen. Mutta kyllä mie saatan kainun kieltä, ko olen sitä studeerannu. ¶
ANNAN KAISA: Niin, mutta miksi sie halluut lähteet myötä? ¶
RAGNHILD HANSEN: Ette miksi mie halluun lähteet myötä? Kattokkaa, mie vasta kuulin, ette teilä oon meininki lähteet aikamatkale vanhoitten kainulaisten tykö. Mie olen histoorian opettaaja tuola korkkeekoulussa, ja mie pitäisin muistela tulleevala tiimala minun studentiile ¶
kainulaisista. Kyllähän mie jo koko paljon tieðän niistä, ko olen niistä lukenu. Mutta olishan se soma muistela, sitte ko mie olen itte nähny, ette minkälaiset net vanhaat kainulaiset olthiin. ¶
ANNAN KAISA: Mutta tieðätkö sie, kunka aikamatkala käyðhään? Etkö sie ollenkhaan pölkkää? ¶
RAGNHILD HANSEN: En mie pölkkää mithään. Ja olenhan mie ollu aikamatkala monta kerttaa ¶
ennenki, kerran viikinkiaijassaki. ¶
ANNAN KAISA: No tule sitte myötä. Vielä meilä oon yksi sija. Pankkaa nyt kaikki turvavyöt ¶
kiini ja lähðemä. Vain tulleeko sieltä vielä joku? ¶
KAIKKI HUUÐETHAAN: Ei tule! Emmäkä met ennää oðota kethään! Met halluuma lähteet! Ei meilä ennää ole tillaa oðottaat kethään. Met emmä halluu istuut täälä universiteetin siljola koko päivää! ¶
ANNAN KAISA: Hyvä! Sitte met lähðemä. Kymmenen yhðeksen kahðeksen seittemen kuusi viisi nelje kolme kaksi yksi. Nyt! ¶
Huiii! ¶
Matkalaiset lennethään aijan ja avaruuðen läpi. ¶
Mutta heti het oon taas maassa. ¶
Ja ihmet! Heilä oon aivan erilaiset vaattheet päälä, ko heilä oli, ko het menthiin aikamasiinhiin. Nyt het oon aivan ko vanhaat kainulaiset. ¶
Het seisothaan vaaran laiðala. ¶
Oon aamu. Oon hyvin näköistä. Aurinko paistaa lämpimästi. Eðessä oon levvee joki ja ympärillä vahva mettä. Maassa oon vielä lunta, ja joki oon jäässä. Het oon joven öystäpuolela. Ko het kattothaan joven yli, het nähðhään pikku kyläisen. Se oon joven rannala niemessä. Vähän kauvempana oon toinen kylä. Se oon aivan joven suussa, sen vestapuolela. Siinä oon paljon huonheita. ¶
Ja kentälä kylän vieressä seissoo paljon ihmissii, miehii ja vaimoi. Ja kläppii kans. ¶
RAGNHILD: Huh! Mihiin met nyt tulima? Missä met olema? Tämmöistä paikkaa mie en ole koskhaan nähny! Kaunista täälä kyllä oon. Oonpa ihana paikka! Niin kaunis joki. Ja kaunis ¶
pötäjämettä. Ja aurinko paistaa niin lämpimästi. Taittaa olla kevät! Mutta mitä tuola tapattuu? Sielähän oon paljon ihmissii! ¶
ANNAN KAISA: Ko sie tulit niin hiljain myötä meiðän matkale, se sie et tieðäkhään, mikä meilä oli meininki. Mie muistelen sinule. Met halusimma tulla Alattihoon, tänne Vesta-Finmarkkhuun. Täälä oon kainulaiset asunheet jo vanhaasta aijasta saakka. Nyt met pitäisimmä olla vuoðessa 1748 (seittementoista sattaa neljekymmentä kahðeksen), maikuun 5. (viiðes) päivä. Tuo kylä, mikä oon tuossa joven vestarannala, oon Aaronniemi, ja tuo kylä ¶
tuola joven suussa oon Jovensuu. ¶
PETTERIN MIKKO: Lähðemä tuone Jovensuuhuun ja kattoma, mitä sielä tapattuu. ¶
ANNAN KAISA: No niin, lähðemä. Matka ei ole pitke, niin ette met saatama kyllä kävelä tuone Jovensuuhuun. Met olema sitte Jovensuussa. Kentälä kylän ympärilä oon paljon ihmissii. Het seisothaan ja puhuthaan. Mutta mitä het oikheen puhuthaan? Mitä täälä oikheen tapattuu? Sen met halluuma tiettäät. Kattelema, kuuntelema. ¶
Voi mikä ilon päivä! Nuutti oon tullu takaisin! Olettako kuulheet? Nuutti oon tullu takaisin kuninkhaan tykköö! ¶
Mitä sie sanot? Oonko se tosi? Oonko Ollin Nuutti tullu takaisin Kööpenhaminasta kuninkhaan tykköö? Koska se tuli? Yöläkö se tuli? ¶
Yölä. Sen emäntä, Nuutin Kreeta, kävi aamula minun tykönä ja nouti maittoo ja leippää ja kallaa, ette sai anttaat Nuutile. Sillä oli hirmuinen nälkä, tietenki, ko kothiin tuli. Ja vaipunu oli. ¶
No mitä se muisteli? Muisteliko se mithään, ette kunka sille Nuutile sielä kuninkhaan tykönä kävi? ¶
Muisteli se. Hys! Kattokkaa! Tuola se tullee se Nuutti. Voi ihmet, ette met vielä hänenki näjemä! ¶
Ollin Nuutti likenee pitkin tietä Aaronniemestä ja oon heti ihmisten tykönä. Kaikki, koko Jovensuun väki, tulhaan hänen ympärile. ¶
VANHAA MIES: No tervettulemaa, Nuutti! Siinähän sie olet! Hyvvää aamuu! ¶
OLLIN NUUTTI: Hyvvää aamuu! Tässä mie nyt olen. Kunka se täälä mennee? ¶
VANHAA MIES: Hyvin se mennee. Ja se oon soma taas kohðatela sinnuu! Met jo luulima, ette sie kokonhansa jäät sille matkale. Syksylä sie lähðit, ja talvi meni ja kohta kevätki. Nyt vasta sie tulit takaisin. Heti lumi sullaa, ja sitte oon kesä. Ja kesälä oon huono juttaat. Ei saata hihðata eikä ajjaat porola. Mutta sie se kuitenki kerkisit ennen kessää. ¶
NUUTTI: Kerkisin mie. Enhän mie sielä Tanmarkussa vanheta halunu enkä sinne jääðä. En mie sielä isossa kaupungissa triivastunnu. Mutta kyllä oli pitke matka. Mie lähðin syksylä ja kevväilä vasta pääsin takaisin. Ensistä mie ajoin porola Ruottin puolele Koutokeinhoon, siitä Kaaresuanthoon, siitä Tornionväylää alas. Välilä piti hihðataki, ko en porroo saanu. Ja välilä mie häyðyin käveläki. Pitke oli matka. Ruottin läpi mie juðin. Tukholmasta sain preevin, ette pääsin Tanmarkkhuun. Sitte mie jo piðin lijetä Kööpenhaminaa. Ruottista – vain Tanmarkkuuko se oon? – Skånesta Kööpenhaminhaan mie ajoin jään yli hevosela, ko Juutinrauma oli jäässä. Vaikkee oli matka. Nyt mie lähðen kuitenki varsin sen pahan amtmanin Kelsenin tykö. Minula oon sille preevi kuninkhaalta. Sen mie häyðyn anttaat amtmanille ja heti. Niin oon käsky. ¶
TOINEN MIES: Saitko sie sitte puhhuut kuninkhaan kans? Joko se kuningas ymmärttää, ette minkälainen meilä oon elämä täälä? Joko met saama elläät ja olla, niin ko se oikheen ja hyvä oon? ¶
NUUTTI: Mie sitte jälkhiin muistelen kaiken. Nyt en kerkkii. Ei minula ole tillaa, ko mie häyðyn lähteet amtmanin tykö. ¶
VANHAA MIES: Oðota vielä, Nuutti. Muistele, miksi sie niin kauvoin olit sillä matkala? Vaikka sie juðit porola ja hihtasit ja kävelit ja vielä ajoit hevoselaki, se ei se matka niin pitke ollu. Mitä sinule sielä Kööpenhaminassa oikheen tapattui? Miksi sie sielä niin kauvoin olit? ¶
NUUTTI: Ko mie syksylä lähðin, se mie sain myötä preevin, minkä Talmulahðen pappi, se Falkki, kirjoitti. Preevissä pappi selvitti kaiken, ette kunka se elämä meilä täälä oon ja kunka amtmani meitä kiussaa. Mie sitte annoin sen preevin kuninkhaale. Mutta heti en saanu puhutella kuningasta, ko sielä oli yksi huono hoviherra. Mie en tieny, ette se oli amtmanin veli, ja mie annoin ensistä preevin sille. No sehän ei sitä preevii kuninkhaale antanu. Niin mie piðin kohðatela ensistä Kööpenhaminassa sen meiðän vanhaan papin, Leemin Nuutin. Hän tunsi minun ja vei kuninkhaan tykö. Sitte mie sain puhutela kuningasta. Mie annoin kuninkhaale toisen preevin. Kattokkaa, onneksi Talmulahðen pappi oli antanu minule myötä kaksi preevii. ¶
Kuningas luki preevin ja varsin ymmärsi, mikä oon oikheen ja tosi ja kunka vaikkee meiðän elämä täälä oon. Hän kirjoitti uuðen preevin ja antoi sen minule myötä. Sen mie nyt häyðyn heti vieðä amtmanille. Hyvästi, kaikki tet hyvät alattiolaiset. Nyt minula ei ennää ole tillaa enämpi muistela. Jääkkää tervheinä! Mie sitte jälkhiin muistelen kaikki, mitä sielä matkala ja Kööpenhaminassa tapattui. Sitte tet saatta tiettäät kaikki. ¶
Nuutti ei enämppää puhu, mutta lähtee amtmanin tykö. Paha Amtmani assuu Jovensuussa, siinä likelä. Hänelä oon siinä uusi, iso kartano. Ihmiset vielä seisothaan kauvoin siinä Jovensuun kentälä ja puhuthaan. Het oon kovin iloiset. Het visshiin ajatelhaan, ette nyt heile tullee parempi elämä, ko kuningas oon kirjoittanu amtmanille. Vaikka ei het tieðä, mitä kuningas oon kirjoittanu. Emmäkä metkhään tieðä. Eikä visshiin Nuuttikhaan tieðä. ¶
Mutta nyt meilä oon aika lähteet joven toisele puolele takaisin vaaran laithaan ¶
aikamasiinin tykö. Se oon, kattokkaa, paras lähteet, ennen ko Jovensuun väki näkkee meiðät. ¶
Vain näjethäänkö net kuitenkhaan meitä? ¶
KORT NR. ¶
KODE ¶
Oversatt tekst ¶
Ko riikinkukko ja korppi saathiin färit ¶
Olipa kerran aikkaa niin, ette korppi ja riikinkukko olthiin kummatki juuri valkkeet. Het istuthiin puussa ja kattoskelthiin itteensä. Silloin korppi sai ajatuksen: ¶
«Panisimmako toinen toiselemma färit?» ¶
«Kyllä vain, sen saatama rohki hyvin,» sanoi riikinkukko joka läpi aijat oli halunu kirjaavammat höyhämet. ¶
Yhtäkkii korpile tuli pölkö ette riikinkukko tulis fiinimäksi ko hän itte. Sen tähđen hän ehđotti ette hän saattais färjätä riikinkukon ensisti. ¶
«Se oon sikkaristi viisasta,» ajatteli hän. ¶
«Silloin mie saatan sotkeet sieviimät färit ja freistaila, mikä toimii. Riikinkukko saapi oppiit minulta. Sitte ko oon viimen hänen vuoro färjätä minun, tullee minusta sieviin meistä.» ¶
Het lennelthiin kumpiki omhaan suunthaan ja kovothiin ¶
vihrissii lehtii, ¶
punaista hiettaa, ¶
lilloi fioolii, ¶
sinistä tunturivettä, ¶
ja kaiken mailman sievii färrii. Het sekoitelthiin siksi ko het olthiin tytyväiset ja ko pollot olthiin täynä färrii. ¶
Ensisti korppi maalas riikinkukon. Hän viipyi kauvoin ja käytti jokhaisesta färistä pikkuisen. Hän oli hirmu tarkka niin ette riikinkukko sattais nähđä ja oppiit. Riikinkukko kattoi tarkala silmälä. ¶
Päivä oli jo pitkälä ko korppi viimen oli valmis. Riikinkukko käveli tytyväisenä ympäri kaikki vesikaaren färit höyhämissä. ¶
Sitte oli korpin vuoro tulla maalatuksi. Riikinkukko kastoi penselin ja maalas niin nuukasti ko kykeni - punaista, keltaista ja sinistä. ¶
Sitte kävi niin ette justhiin ko riikinkukko oli maalaamassa korpin pyrstöö, niin kylän väki kerkis markkinasta. Oli vielä paljon jäljelä ennen ko korppi olis juuri valmis. Väki meni sivvu sen puun alta jossa korppi ja riikinkukko istuthiin. ¶
Heilä oli myötä kannoi jokka haisthiin hirmu hyviltä, vereksii munnii, liharuokkaa ja kallaa, ja het olthiin matkala kothiin laittamhaan keskipäivää. ¶
Nyt korpile tuli nälkä. ¶
«Rukata pikkuisen», hoputti hän. ¶
Riikinkukko oli niin nuuka jokhaisen höyhämen kans ette ei käyny laihiin rukattaat. Lopuksi korppi oli kärsimätön kaikesta ođottamisesta. Vatta korisi nälästä eikä hän halunu ette kaikki hyvät ruvat kađottais väjen myötä. Hän tuli vihaisemmaksi ja vihaisemmaksi. Lopuksi hän huusi riikinkukole ¶
«Nyt en viitti ennää ođottaat!» ¶
Hän hypätti maalhiin, pyöri polloissa, ja kaikki sievät färit sekkainuthiin toinen toishiinsa. Lopuksi hän oli tullu juuri mustaksi. ¶
Hän räpytteli pois sieltä, ilman muuta ko mustat höyhämet omassa linnunkropissa. ¶
Ja niin se vain kävi ette se nälkäinen korppi tuli ja jäi mustaksi, ¶
ko taas riikinkukko saattaa vieläki kävelä kiverännä mailman sieviimitten höyhämitten kans. ¶
KODE ¶
NORSK BOKMÅL ¶
Kvensk ¶
Mie olen ihminen. ¶
Minula ei ole punaissii muotoi. ¶
Minula oon parta. ¶
Minula oon vyöliina. ¶
Minula oon lilla plyysi. ¶
Sie saatat löyttäät minut vaarasta. ¶
Minula oon punaiset muođot. ¶
Minula oon punainen vaatet. ¶
Minula oon siniset housut. ¶
Mie tykkään kiikkuut. ¶
Mie triivastun korkkeela. ¶
Minula oon nokka. ¶
Mie olen kärsimätön. ¶
Mie olen kokonansa musta. ¶
Mie olen lintu. ¶
Minula oon oransi nokka. ¶
Minula oon höyhän. ¶
Mie pölkkään krokodillii. ¶
Minula oon isot korvat. ¶
Mie olen veinikka. ¶
Minula oon kieli. ¶
Minula oon raiđat kropissa. ¶
Mie olen musta ja valkkee. ¶
Mie muistutan pikkuisen hevoista. ¶
Mie en ole elläin. ¶
Minula oon suipero hattu. ¶
Mie olen visto. ¶
Mie asun linnassa. ¶
Mie olen auttaavainen. ¶
Minula oon pruuni vyöliina. ¶
Mie olen siivo. ¶
Mie laitan honninkkii. ¶
Mie en saata uiđa. ¶
Mie pykkään huonheen neulasista. ¶
Mie olen väkevä. ¶
Mie en ole trollisukkuu. ¶
Minula oon lakki. ¶
Minula oon sininen takki. ¶
Mie olen trollisukkuu. ¶
Saatatko löyttäät vasaran? ¶
Minula oon kirves. ¶
Minula oon sjaali. ¶
Minula oon jotaki oransii päälä. ¶
Mie en tykkää lapsista. ¶
Minula oon punainen mönsteri. ¶
Mie olen sininen. ¶
Minula oon raiđat sarvissa. ¶
Minula oon vihaiset silmät. ¶
Mie olen iso ja väkevä. ¶
Mie asun sillan alla. ¶
Mie syön ruuhoo ja lehtii. ¶
Minula oon hirmu pitkä kaula. ¶
Minula oon huivi. ¶
(samegutten) ¶
Minula oon kaksi jalkkaa. ¶
Mie hymmyilen. ¶
Minula oon vihrinen takki. ¶
Minula oon pruunit housut. ¶
Minula oon vaaleet hykset. ¶
Minula oon vihainen suu. ¶
Minula oon saamentakki päälä. ¶
Minula oon sininen takki. ¶
Minula oon parta. ¶
Minula oon tummat hykset. ¶
Met olema poikkii. ¶
Mie asun Saivomaassa. ¶
Saatatko löyttäät kortin? ¶
Saatatko löyttäät venheen? ¶
Saatatko löyttäät kalan? ¶
Saatatko löyttäät onkikoukun? ¶
Saatatko löyttäät keiturin? ¶
Saatatko löyttäät tienastin? ¶
Saatatko löyttäät konnon? ¶
Saatatko löyttäät saaren? ¶
Arveluleikki ¶
Saatatko löyttäät kaksi yhđenlaista? ¶
Saatatko löyttäät net kaksi mikkä kuuluthaan yhtheen? ¶
Mikä ei kuulu tähän? ¶
Kirjoita sana mikä passaa ¶
Kunka monta klaputusta oon sanassa? ¶
Oonko se lyhykäinen eli pitkä sana? ¶
Mikä ääni tullee ensisti sanassa? ¶
Mikä ääni alkkaa sanan? ¶
Oonko se usseempii sannoi mikkä alethaan samala äänelä? ¶
Mikä riimaa sanan kans? ¶
Mikä oon painaviin? ¶
Mikä oon kevvein? ¶
Mikä oon painavampi ko…? ¶
Mikä oon pissiin? ¶
Mikä oon lyhhiin? ¶
Oonko tämä pitempi ko…? ¶
Saatatko panna kortit oikkeesseen oornikhiin? ¶
Harmaaja färi ¶
Tummapruuni färi ¶
Sajethousut ¶
Sajetjakki ¶
Talvipuku ¶
Talvikenkä ¶
Sko ¶
Kenkä ¶
Saapas ¶
Vott ¶
Vantut ¶
Pysj  ¶
Pyjama ¶
Tossut/sisäkengät ¶
Tossu/sisäkenkä ¶
Sukat ¶
Sukka ¶
Truse ¶
Tryysit ¶
T-paita ¶
Sää ¶
Halla, pakkainen ¶
Tuuli ¶
Valkkee ¶
Ukkonen ¶
Tuntheet ¶
Iloinen ¶
Vihainen ¶
Äkäinen, syyry ¶
Surulinen ¶
Pölästynny, arka ¶
Flau ¶
Häpheissä ¶
Katheelinen ¶
Sjalu ¶
Luulosairas, mustankippee ¶
Kärsimätön ¶
Vaipunu ¶
Sliten ¶
Väsyny ¶
Kylmä ¶
Lämmin ¶
Märkä ¶
Vuođenaijat ¶
Talvi ¶
Kevättalvi ¶
Kevät ¶
Kevätkesä ¶
Kesä ¶
Syyskesä ¶
Syksy ¶
Syystalvi ¶
Rutiinit lastentarhaassa ¶
Frokost ¶
Aamuruoka ¶
Lönsji ¶
Nukkuminen ¶
Lämminlönsji ¶
Ulkoaika ¶
Sisäaika ¶
Tur ¶
Mukka, tuuri ¶
Yhtheishetki ¶
Mukkapäivä, tuuripäivä ¶
Ruoka-aika ¶
Leikkiaika ¶
Juhla-aijat ja fästit ¶
Syntymäpäivä ¶
Joulu ¶
Päässiinen ¶
Nasjunaalipäivä ¶
Äitinpäivä, muorinpäivä ¶
Isänpäivä, faarinpäivä ¶
Aika ¶
Päivä ¶
Yö ¶
Viikko ¶
Kuukausi ¶
Vuosi ¶
Aamu ¶
Aamupäivä ¶
Iltapäivä ¶
Ilta ¶
Klokke ¶
Kello ¶
Tiima ¶
Minutt ¶
Minutti ¶
Sekunti ¶
Asumapaikka ¶
Leekat, värkyt ¶
Biilit ¶
Sykkelit ¶
Potkemasykkeli, potkusykkeli ¶
Pienat ¶
Äppö, tokka ¶
Gravemaskin ¶
Kaivamamasjiini ¶
Traktuuri ¶
Maali ¶
Priimustuspliantit ¶
Tysjit ¶
Penselit ¶
Papir ¶
Paperit ¶
Äppökärrö, tokkavaunu ¶
Peli ¶
Prettapeli ¶
Liukumabaana ¶
Äppöhuonet, tokkatupa ¶
Ämpäri ¶
Lappii ¶
Kirjat ¶
Nettipretta ¶
Mubiili ¶
Aktiviteetit ¶
Perle ¶
Helmiit ¶
Pusle ¶
Pyslätä ¶
Male ¶
Maalata ¶
Tierata, leekata ¶
Priimustaat ¶
Kirjoittaat ¶
Laulaat ¶
Joikkaat ¶
Puhhuut ¶
Muistela ¶
Laittaat ¶
Näyttämäpeli ¶
Tansata ¶
Pykätä ¶
Hypätä ¶
Klapata ¶
Kiikkuut ¶
Syklätä ¶
Ajjaat ¶
Laukkoot ¶
Käyđä mukala ¶
Spille ¶
Pelata ¶
Musikki ¶
Kitaari ¶
Piano ¶
Piano ¶
Flöitä, pilli ¶
Ei syötävä ¶
Syötävä ¶
Tytär aikkoo oppiit panemhaan laavon kunthoon. ¶
Saatatko auttaat panemhaan kaikki oikkeele paikale? ¶
Sänky ¶
Tooli ¶
Tytär aikkoo oppiit asumhaan laavossa. ¶
Tytär aikkoo oppiit panemhaan kaiken oikkeele paikale laavossa. ¶
Muna ¶
Lööki ¶
Potet ¶
Puteetti ¶
Paprika ¶
Paprika ¶
Lepsu ¶
Multe ¶
Hilla ¶
Laatteeleipä ¶
Korva ¶
Ihminen ¶
Bein ¶
Jalka ¶
Käsivarsi ¶
Käsivarret ¶
Käsi ¶
Käđet ¶
Kroppi ¶
Saari ¶
Konto ¶
Ruuho ¶
Kukat ¶
Muurhaisenmuna ¶
Neulanen ¶
Stein ¶
Kivi ¶
Tähti ¶
Jälki ¶
Kvist ¶
Oksa ¶
Hieta, santa ¶
Sammakko ¶
Pukki ¶
Keituri ¶
Poro ¶
Plumma ¶
Banaani ¶
Frukti ¶
Kalaonki, onki ¶
Kalakoukku, koukku ¶
Kalaverkko, kalanuotta ¶
Pelastusvästi ¶
Skrumaskin  ¶
Skruuvimasjiini ¶
Skruuvirauta ¶
Sisäkangi ¶
Piippu ¶
Seinä ¶
Turska ¶
sei ¶
Saita ¶
Makrelli ¶
Lohi ¶
Taimen ¶
Valas ¶
hai ¶
Haiji ¶
Rääkki ¶
Sinikraakku ¶
Pläkintruiskuttaaja ¶
Rieppa ¶
Meritähti ¶
Yksi ¶
To ¶
Kaksi ¶
Kolme ¶
Viisi ¶
Kuusi ¶
Seittemen ¶
Kahđeksen ¶
Yhđeksen ¶
Ti ¶
Kymmenen ¶
Luku ¶
Null ¶
Nolla ¶
Formu ¶
Kolmekanttinen ¶
Sirkkeli ¶
Suorakanttinen ¶
Kartonki ja paperi ¶
Kaari ¶
Nelikanttinen ¶
Ymmyräinen ¶
Tärninki ¶
Metalli ja klasi ¶
Plast ¶
Plastikki ¶
Papir ¶
Paperi ¶
Roska, rikka ¶
Plastpose ¶
Plastikkipussi ¶
Ketchup-poteli ¶
Aviisi ¶
Maitokartonki ¶
Melpose ¶
Jauhopussi ¶
Hermetikkipurkki ¶
Aluminiumsfolie ¶
Alumiiniumifolie ¶
Marmelaatiklasi ¶
Kvadraatti ¶
Kuusikanttinen ¶
Tähti ¶
Syđän ¶
Kule ¶
Kuula ¶
Kuustärninki ¶
Metalli ¶
Rästirikat, rästiroskat ¶
Vaaraliset rikat, vaaraliset roskat ¶
Batteri  ¶
Batteri ¶
Maaliämpäri ¶
Sjärmi ¶
Datamaskin ¶
Daattamasjiini ¶
Näköpäärä ¶
Pizzakartonki ¶
Laateri ¶
Leetninki ¶
Lamppu ¶
Friiari ¶
Ritari ¶
Kuninkhaanpoika ¶
Suutari ¶
Muurhaistronninki ¶
Mettinen ¶
Jääkäri ¶
Suorsa ¶
heksen ¶
Noita ¶
Neito ¶
samegutten ¶
Saamepoika ¶
Saametytär ¶
Saivoäijä ¶
Saivopojat ¶
Saatatko löyttäät sillan? ¶
Saatatko löyttäät puun? ¶
Saatatko löyttäät kurkkiin? ¶
Saatatko löyttäät taivhaan? ¶
Saatatko löyttäät ruuhon? ¶
Saatatko löyttäät mettän? ¶
Mikkä kaksi kuuluthaan yhtheen? ¶
Missä oorningissa oon nämät kolme elläintä? ¶
Ussee ja enniiten ¶
Oonko sana pitkä eli lyhykäinen? ¶
Saatatko löyttäät jauhon? ¶
Saatatko löyttäät säkin? ¶
Saatatko löyttäät kengät? ¶
Saatatko löyttäät kepin? ¶
Saatatko löyttäät äpön? ¶
Saatatko löyttäät aitan? ¶
Saatatko löyttäät linnun? ¶
Saatatko löyttäät höyhämet? ¶
Saatatko löyttäät sjiraffin? ¶
Saatatko löyttäät penselin? ¶
Saatatko löyttäät muurhaispounun? ¶
Saatatko löyttäät mettistenpesän? ¶
Saatatko löyttäät toornin? ¶
Saatatko löyttäät avvaimen? ¶
Saatatko löyttäät touvin? ¶
Saatatko löyttäät pađan? ¶
Saatatko löyttäät kallokkhaat? ¶
Saatatko löyttäät veitten? ¶
Saatatko löyttäät kammin? ¶
Saatatko löyttäät takin? ¶
Saatatko löyttäät papaköijin? ¶
Saatatko löyttäät pelastusvästin? ¶
Saatatko löyttäät ongen? ¶
Saatatko löyttäät rahat? ¶
Saatatko löyttäät sen ymmyräisen? ¶
Saatatko löyttäät kaaren? ¶
Saatatko löyttäät sirkkelin? ¶
Saatatko löyttäät neljekulmaisen? ¶
Saatatko löyttäät kolmekulmaisen? ¶
Saatatko löyttäät fruktin? ¶
Saatatko löyttäät sen ohukaisiiman? ¶
Saatatko löyttäät paksukaisiiman? ¶
Saatatko löyttäät pissiimän? ¶
Saatatko löyttäät lyhykäisiimän? ¶
Saatatko löyttäät pieniimän? ¶
Saatatko löyttäät keskimäisen? ¶
Saatatko löyttäät suuriiman? ¶
Saatatko löyttäät krokodillin? ¶
Saatatko löyttäät luvun yksi? ¶
Saatatko löyttäät luvun kaksi? ¶
Saatatko löyttäät luvun kolme? ¶
Saatatko löyttäät luvun nelje? ¶
Saatatko löyttäät luvun viisi? ¶
Saatatko löyttäät luvun kuusi? ¶
Saatatko löyttäät luvun seittemen? ¶
Saatatko löyttäät luvun kaheksen? ¶
Saatatko löyttäät luvun yheksen? ¶
Saatatko löyttäät luvun kymmenen? ¶
Saatatko löyttäät ketun? ¶
Missä oon yksi? ¶
Missä oon kaksi? ¶
Missä oon kolme? ¶
Missä oon nelje? ¶
Missä oon viisi? ¶
Missä oon kuusi? ¶
Missä oon seittemen? ¶
Missä oon kaheksen? ¶
Missä oon yheksen? ¶
Missä oon kymmenen? ¶
Saatatko löyttäät sillan? ¶
Saatatko löyttäät sillan? ¶
Mie olen poika. ¶
Minula oon punaiset hykset. ¶
Minula oon pelastusvästi. ¶
Poika oon onkimassa. Mutta mitä hän saa koukkhuun? Saatatko auttaat häntä sortteeraamhaan saalhiin? ¶
Saatatko auttaat trollii ja pukkii soortteeraamhaan formut? ¶
Saatatko auttaat poikkaa vaatittemhaan oikkeen erilaisina vuođenaikoina? ¶
Saatatko auttaat korppii panemhaan tingat oikkeesseen loovhaan? ¶
Krokodilli aikkoo syöđä murkinan eli keskipäivän. Saatatko auttaat häntä sortteeraamhaan ruvan? ¶
Saatatko auttaat suutarii ja neittoo ette pykätä linnan uuesti ylös? ¶
Kunka monta sie näjet? ¶
Fioletti färi ¶
Burgundinpunainen färi ¶
Haje fioletti färi ¶
Beige färi ¶
Haje harmaaja färi ¶
Termiträäninki ¶
Kuuntele sađun ¶
Laita färi ¶
lotto ¶
Lotto ¶
Palapeli, pyslepeli ¶
Sortteerata ¶
Panna paikale ¶
Pane viivan ¶
Haje kortti ¶
Mikä kuuluu yhtheen ¶
Laita sätningin ¶
Haje tummapruunin färin ¶
Paina litchi-fruktii ¶
Paina mangostan-fruktii ¶
Paina japanilaista päärää/Nashi-fruktii ¶
Paina tomaattii ¶
Paina paprikaa ¶
Sie saatat nyt siirttää sinun karaktäärit, ja laittaat oman sađun ¶
Isovuonossa pruukathiin järjestää joulun jälkhiin markkinat joita kans Kväänimarkkinoiksi kuttuthiin. Sinne tuli paljon kauppamiehiä Tornionlaaksosta. Het myythiin kaikenlaisia käsitöitä, työkaluja ja vaatheita. Kauppamiehet puolesthaan ostethiin suolattua ja kuivattua kallaa, minkä het otethiin myötä Tornionlaakshoon. ¶
Markkinat olthiin kans tärkeä kohattelupaikka, missä hmiset opastuthiin sekä toishiinsa ja Ruijan maholisuukshiin. Sielä synty uusia ajatuksia ja ideoita, ja ihmiset vaihetelthiin ajatuksia kaiken mailman asioista aina kalanpyytöne- uvoista uskonthoon. ¶
Isovuonossa pruukathiin järjestää joulun jälkhiin markkinat joita kans Kväänimarkkinoiksi kuttuthiin. Sinne tuli paljon kauppamiehiä Tornionlaaksosta. Het myythiin kaikenlaisia käsitöitä, työkaluja ja vaatheita. Kauppamiehet puolesthaan ostethiin suolattua ja kuivattua kallaa, minkä het otethiin myötä Tornionlaakshoon. ¶
Markkinat olthiin kans tärkeä kohattelupaikka, missä hmiset opastuthiin sekä toishiinsa ja Ruijan maholisuukshiin. Sielä synty uusia ajatuksia ja ideoita, ja ihmiset vaihetelthiin ajatuksia kaiken mailman asioista aina kalanpyytöne- uvoista uskonthoon. ¶
Isovuonossa pruukathiin järjestää joulun jälkhiin markkinat joita kans Kväänimarkkinoiksi kuttuthiin. Sinne tuli paljon kauppamiehiä Tornionlaaksosta. Het myythiin kaikenlaisia käsitöitä, työkaluja ja vaatheita. Kauppamiehet puolesthaan ostethiin suolattua ja kuivattua kallaa, minkä het otethiin myötä Tornionlaakshoon. ¶
Markkinat olthiin kans tärkeä kohattelupaikka, missä hmiset opastuthiin sekä toishiinsa ja Ruijan maholisuukshiin. Sielä synty uusia ajatuksia ja ideoita, ja ihmiset vaihetelthiin ajatuksia kaiken mailman asioista aina kalanpyytöne- uvoista uskonthoon. ¶
Leena  la  ja Peka  la  oon vain yksi tytärlapsi. ¶
Tyttäre  n  nimi oon Anne. ¶
Hän oon hyvä setä Kåre  le  ja Anni  le  . ¶
Leena  oon tytär  Leena  la   oon veli ja sisar ¶
Kirstilä oon  vävy Vävy  n nimi oon Sverre ¶
Pekka  oon Leenan mies Leena oon  Peka  n vaimo ¶
Poika  oon 10 vuotta vanhaa  Poja  n nimi oon Jussa ¶
Pekka:Peka- Pekala oon kaks sukkaa ¶
sukka:suka- Sukassa oon iso reikä ¶
viikko:viiko- Viikossa oon 7 päivää ¶
tikku:tiku- Tässä oon kaikki tikut ¶
(korkkee:korkkee-) ¶
pappa:papa- Papan nimi oon Niku ¶
tolppa:tolpa- Harakka istui tolpan päälä ¶
pappi:papi- Papila oon musta hattu ¶
katto:kato- Lintu istui katon päälä ¶
minuutti:minuuti- Minuutissa oon 60 sekyntti(a/i) ¶
kvartti:kvarti- Kvartissa oon 15 minuutti(a/i) ¶
olka:ola- Lintu istui olan päälä ¶
jalka:jala- Hällä oon sukka jalassa ¶
poika:poja- Pojan nimi oon Kåre ¶
joki:jove- Silta mennee joven yli ¶
leuka:leuva- Leuvassa oli parta ¶
napa:nava- Navassa oli roska ¶
tupa:tuva- Harakka istui tuvan päälä ¶
setä:seä-/seðä-/serä- Minun seðän nimi oon Valli ¶
täti:täi-/täði-/täri- Täðilä oon kolme lasta ¶
Punanen  talo oon mettässä  Punasen  talon vieressä seissoo navetta ¶
Hevonen seissoo tallissa Hevosen nimi oon Harmi ¶
Kainulainen assuu Oslossa Kainulaisen histooria oon vanhaa ¶
Lohi  uipi jovessa ¶
Hän oon Leena  n  mies ¶
Minu  n  poja  n  nimi oon Valli ¶
Mie näjen koira  n  tuola ¶
Hän osti uuðe  n  piili  n  (uusi:uuðe-) ¶
vokalforlenging/-ta/-tä ¶
Sie juot maitto  o ¶
Tet juotta vettä ¶
Mie rakastan sinnu  u ¶
Hän ei näje koira  a ¶
Tytär ei kuule linttu  u ¶
Pane kupin pöyðä  le  (pöytä:pöyðä-) ¶
Hän meni kaupa  le ¶
Pojat menthiin jove  le ¶
Leena oon täti minun lapsi  le ¶
Mie annan kruunun poja  le ¶
Kuppi oon pöyðä  lä ¶
Mie istun tooli  la ¶
Kirja oon Peka  la ¶
Jf. Peka  la  oon kirja ¶
Mie otan kupin pöyðä  ltä ¶
Hän noussee tooli  lta ¶
talo > tal-o > tal-h-o > talho-on > talhoo-n   > talhoon ¶
–haan /-heen/-hiin/-hoon/-huun/-hyyn/- hään /-höön ¶
Menen kirkhoon/koulhuun/Oslhoon/Perunhaan/Suomheen jne.] ¶
Kaffi oon kupissa (kuppi:kupi-) ¶
Pöyðässä oon reikä ¶
Hän oon valmis koulusta ¶
Lintu lenttää pesästä ¶
Vaimo tutki tohturiksi ¶
Tuuli muuttui kovemmaksi ¶
Fääri muuttui punaiseksi ¶
Mie tulen pyhänä ¶
Suomalaiset tulhaan keskiviikkona ¶
Hän tullee viiðen kuuðen aikana ¶
Hän oli pappina kolme vuotta sielä ¶
Hän kuoli nuorena ¶
Ole nyt ihmisenä ¶
Mie olin kippeenä koko viikon ¶
Kaikki poja  t  oon täälä ¶
Tyttäret tulhaan kaupasta ¶
Hän osti uuðe  t  sivaka  t  (uusi:uuðe-) ¶
Kainun institutti ¶
Kvensk institutt ¶
KONSERTTIPROGRAMMI ¶
KONSEARTAPROGRÁMMA ¶
Kuule kuule ¶
Sun kanssa tahtoisin mie tanssia ¶
Ethän jätä ¶
Kuule kuule tytär, poika kuule vanhiimitten äänen ¶
Oh, oh, oh ¶
Hän ¶
Emmamuistatko muavälitunnilla ¶
Voinko toivoo ¶
Uuet laulut - Ođđa lávlagat - Nye sanger oon musikkiprošekti, mikä oon tarkotettu nuorile jokka haluthaan laulaa kvääniksi, saameksi ja suomeksi. Prošektin järjestää Kainun institutti yhessä Pohjais-Norjan kulttuurikouluitten kans. Prošektin avula haluthaan vahvistaa ja tua esile minoriteettikieliä sekä kulttuurikouluissa ja muutoinki yhtheiskunnassa, ja laittaa uuen kulttuuriareenan nuorile. Talven 2011 aikana oon järjestetty monia paikalisia konsertteja sekä Tromssassa ja Finmarkussa. Yli 50 nuorta Isovuonosta, Porsangista, Kaarasjovesta, Kaivuonosta,  ¶
Karigasniemestä (Suomesta) ja Tromssasta oon myötä yhtheiskonsertissa Lemmijovessa. ¶
TERVETULOA! VELkOMMEN! ¶
21495  ¶
Jalat potkaantuvat , kun ne oikein vaivautuvat ja tulevat kipeäksi. ”Jalat potkaannuthiin”.  ¶
21496 ¶
Käsivika. Suonet venyy työssä. Silloin pitää sitoa käsivarren mustalla langalla tai poron suonella.  ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju. ¶
29069 ¶
Rasmus-äijän kirja.  ¶
Kirjan kirjoitti minun faarini Rasmus. Suomeksi kirjoitti. Oli kirjoittanut siihen kaikki säät, fiskut ja kaikki taphaukset, mitä oli tapahtunut omassa paikassa. ¶
Se oli järkimies. Ja se oli niin kun päällikkä täällä. ¶
Otterbeck oli pappina täällä. Se pappi on minut naittanut. Se puhutteli meijän faaria. Se piti kirkkopyhiä täällä. Lapiksi muisteltiin janturit päähän ja Otterbeck kirjoitti. Kaikki kirjat ja vanhan ajan almanakat on nakattu pois.  ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju. ¶
29070 ¶
Oula Raudna, Kaarasjoen lappalainen, on aina kaupannut minun kanssani. On kuollut jo ja makaa Lemmijoen kirkkomaassa. ¶
Se on Oula Raudna käynyt Nansenin kanssa Grönnlannissa sivakoilla ylitse maan. Se oli pieni mies varreltaan, mutta muuten virkku ja kikkeri ja hyvin järkevä mies. ¶
Tuli kysymys Kaarasjoen kommunille, kuka ois kelvollinen mies lähtemään, ettei hä'ärty tunturilla. Oula Raudna lähti. ¶
Lappalaisella on niin kun koiralla vainu. Erilainen taito sillä on, eikä se hä'ärty tunturilla kovassakaan säässä. Kun se löytää kiven niin siinä on jo hänelle kompassi. Jäkälä on pohjoispuolella kiveä ja eteläpuoli on frii. Sakeassa mettässä on kompassi puussa. ¶
29034 ¶
Muistelema henki.  ¶
Muistelema henki on vanhoila ihmisillä. Muistelivat semmoistakin, että entiset norjalaiset oli kuin verikoirat. Kaikki äijät ne on silloin sotaa haastaneet.  ¶
Ennen oli ollut täällä lapinkieliset kirjat, josta luettiin, miten ne puukurikoilla ja pajuneteilla sojittiin. Merellä laivat siottiin yhteen ja sojittiin, että verta oli polviin asti. ¶
Ne oli vanhat kirjat, aivan keltaset. missä miitä muisteltiin. ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju. ¶
29033 ¶
Muisteleminen.  ¶
Kokoontuivat ennen vanhat mummot johonkin tupaan ja puhuivat ja muistelivat nuoremmille, miten on ennen tehty ja miten pitää tehä. Siinä paljon sai oppia. Ja ne mummot oli ahkeria muistelemaan. ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju.  ¶
27887 ¶
Pyssyjoven asutusta.  ¶
Minun äitini muori Kristiina oli naimisissa Juntin kanssa ja ovat ausneet Pyssyjoen niemessä. Minun vanhempani asuivat isossa hirsihuoneessa täällä ja siinä oli takka.  ¶
Jounin Kirsti oli minun faarini muori. Jounin Kirstin mies oli Niiles . Se oli Rastin Niiles ja sillä juuri oli se hirsitupa täällä. Niiles oli sen rakentanut.  ¶
Niileksen faari Rasti-raukka oli merenranta-lappalainen.  ¶
Niileksellä ja Kirstillä oli 10 lehmää. Se oli hirmuinen rikas talo. ¶
Jounin Kirstin poika Rasmus ja Juntin Kirstin tytär Kristiina (tyttären isä oli Klaavus-Erkki ) naitettiin, siinä naitettiin kaksi rikasta. Ja ne asuttiin tässä Jounin Kirstin talossa. Ne oli minun vanhemmat.  ¶
Rasmus kuoli v. 1900 ja Kristiina kuoli v. 1915. Faari oli 70 v:n vanha ja muori 74:n. ¶
Isän veli Jouni nai Äitin sisaren, Annan, Juntin Kirstin tyttären.  ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju.  ¶
27888 ¶
Höökilä , missä joki nyt juoksee, oli paljon taloja. Mutta joki ajoi kaikki pois.  ¶
Tässä Kentässä oli vain Rastin Niileksen talo ja Junnun talo . Sen vaimo oli Inka ja kun Junnu kuoli, sanottiin taloa Junnun Inkan taloksi. Vähän kauempana oli Jounin Pieran talo.  ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju.  ¶
27889 ¶
Ensimäinen asukas tuli Hestaniemen vaaraan ja katsoi tänne outaan. Lapset itkevät, että outo on paikka. Äijä sanoo:  ¶
”Alkää itkekö lapset, kaunis on paikka ja lohijoki on tuossa.” ¶
Tuossa kurun suussa oli sen ensimäisen asukkaan, lappalaisen kota. ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju.  ¶
27415 ¶
Lampaat keritään lammasraualla . On keritty kolme kertaa: kevätvilla Johanneksen aikana, syysvilla Mikkelin aikana, toiset ottavat syysvillan vasta oktooberissa, sitten talvivilla februaarissa, jälkeen Kynttilän.  ¶
Syksyllä , kun on pitkä päivä, lampaat ovat ulkona novemberiinkin asti.  ¶
Lampaat oli ennen passauksen alla , kun oli paljon hukkia . Hukkia ei ole enää, hukat on tapettu ja se on hyvä.  ¶
Karittan villa on pehmeä. Kaikki mikä pehmeää on, siitä sanotaan: Se on pehmeä kun liemenvilla .  ¶
Karittalle heitethään ronkan välhin, pershen päälle tuulivilla .  ¶
Mustat lamphaat on meillä kaksi lammasta ja kaksi karittaa. Yhellä on valkkee raja ottassa . Se on laukkikallo .  ¶
Vaikka on valkkee jaara ja valkkee emälammas , niin tulee musta karitta . Sitä mie en käsitä.  ¶
Kertoi Treetin Sammun Brita, 74 v. ¶
Ruija, Pyssyjoki 21.7.1934. ¶
Muist. kirj. Jenny Paulaharju. ¶
27416  ¶
Lampaalla on pieni korva , niin se on nyppä , nyppälammas . Mutta jolla ei ole yhtään korvaa, se on kuuri , kuurilammas .  ¶
Kertoi Oulan Jounin Anna Kreeta, 74 v. ¶
Ruija, Pyssyjoki 21.7.1934. ¶
Muist. kirj. Jenny Paulaharju. ¶
31852 ¶
Palvuspaikka Hestaniemenvaarassa .  ¶
Palvusmaa on Hestaniemenvaarassa. Se on pysty korkea kivi.  ¶
On ollu sekin vanhojen palvuspaikka. ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
31??? ¶
Laathaan Mooni . Kippaisen sukua .  ¶
Laatas on sillee matala maaluokan alla. Tässä on talo ja isännän nimi on Mikon Juhanin Salomooni eli Laathaan Mooni .  ¶
Mikon Juhani oli Lemminjoesta ja se oli mun faarini. ¶
Hannu-äijä oli tullu Suomesta Pellonkylästä ja niistä ihmisista on Lemminjoki levinnyt. Mikko oli Hannu-äijän poika. Toinen poika oli Aaroni ja se oli Rautti-Vainaan isä ja kolmas poika oli Iisakki .  ¶
Mikon poikia olivat Juhani , Hansi ja Sammu . Mikon Juhani muutti tänne Pyssyjokeen. Oli rautio ja vaimon nimi oli Kirsti , Kippaisen Sammun sukua. Kirstin isäki oli Sammu , sen isä oli Matti ja Matin isä on ollu Kippaisen Sammu. Kippaisen Sammu on asunu täällä Alakentässä.  ¶
Alakenttä oli ennen paras paikka, mutta joki on vieny siitä maan. Mikkon Juhani asui siinä. Mutta Juhani kuoli ja vaimo makasi 50 vuotta sairaana sängyssä, eli 86 vuoden vanhaksi. Ja Setä-Sammu vei talon. Äiti hakkautti itteleen pienen huonheen navetan päähän. ¶
Kippaisen paikassa oli hirmuisen hyvä heinäkenttä: palovuotena ei palanu ja kasvoi kylmänäki vuotena. Mutta joki on vieny kolmen talon maat.  ¶
Matin Sammu oli virkku mies. Lehmiä oli 5-6 ja iso valkkee sonni, jolla se ajoi. Sonni oli naakkari , väkipäinen. Porroi oli Sammulla myös, kun oli lapintytär emäntänä. Se oli Panne-Ristiina . Ei muilla täällä porroi ollu, mutta lamphaita oli.  ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
31839 ¶
Palvuskivet .  ¶
Lemminjoessa Raaponojassa on lohto eli pykälä kahta piolta ojaa ja siinä isot kivet, mies ja vaimo nekin. Se on se paikka Raaponlohto .  ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
31849 ¶
Kristoffer ja Lalli .  ¶
Panne-Ristiina muisteli, että on ollu aita ennen poronsarvista sen ympäri ja sen sisällä poron, linnun ja jäniksen luita.  ¶
Vanhat on vielä nähneet ne poron sarvet. ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
3???? ¶
Pappia mainosteltiin .  ¶
Mainosteltiin ennen Virkkula-pappia kovasti. Leuat värisi vanhoilla miehilläki, kun Virkkula saarnasi Outakoskella. Kävi kirkkoo pitämässä Outakoskella ja Lemminjoeltaki sinne menthin.  ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
3???? ¶
Lappalainen arpa .  ¶
Arpaa on lappalainen heittäny mihin laihin asiat hänellä menevät.  ¶
Ne jakavat tavaratki arvalla. Tikut on joilla arvothan. En tiiä tarkoon sitä konetta. ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
3???? ¶
Rauhattomuus aapasaarissa .  ¶
Miehet ottavat venekappaleita ja muita aapasaarista. Pian on ihmiset siinä hävinheet, ei ole hyvä tietää. Ja niin niissä on rauhottomuus , mitä sieltä ottaa. Ne kummitelhan .  ¶
Mutta kun panee ne saivovethen , niin tulee hyvä. Kun ottaa sen puun eli muun pois saivoveestä, niin se on hyvä, ei pauku, ei liiku.  ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
3???? ¶
Lappalaisia Pyssyjoella .  ¶
Lappalaisen laavu on Treetin Pieran huonhen lähellä. Laavussa asuu mies ja vaimo ja lapset. Vaimo on hirmuisen työteri . Se on Bergetta Koutokeinosta ja on seppä kauniita kenkiä tekhen. Olit rikkaita ennen, porroi niin kolosti. Faari oli Buollan Matti.  ¶
Mies on Niiles ja se on laiska mies. ¶
Kert. Treetin Brita Mari, 72 v. ¶
Porsangi, Pyssyjoki 23.7.1934. ¶
Muist. kirj. Jenny Paulaharju. ¶
36341 ¶
Sade tulee...  ¶
Saje tulee, kun isonjoen kurkkio oikein pauhaa. Pyssyjoki tässä huilaa, isojoki.  ¶
36342 ¶
Vesikaari oli eilen poikki taivhashen ja myötätaivhashen, ristiin vain. Sajetta se tietää, saje tulee.  ¶
Treetin Priitin Maria, 73 v. ¶
36343 ¶
Kairo on valkkee, mustat siivet, kajava on oivan valkkee. Net tulhaan maalle satteen eellä. Mutta kun sää paranee net menhään hieruahan.  ¶
36344 ¶
Kummoset on säät joulun ja kynttilän aikoina, niin net on kesällä helluntain ja johanneksen aikoina. Jos revontulet lentelevät joulun ja kynttilän aikoina eestakaisin, niin on huonot säät kesällä helluntain ja johanneksen aikoina. ¶
Kertoi Oulan Jouni, 83 v. ¶
Ruija, Pyssyjoki 25.7.1934. ¶
Muist. kirj. Jenny Paulaharju. ¶
27328 ¶
Sykysellä kun lehmiä ja lamphaita pistettiin ; tehtiin makkaroita .  ¶
Lamphaan makkarat on hyvät. Taikina on: verta, vähän suolaa ja kuuta. Ymmyräisellä sarvella suoli aukastiin ja siihen kaivettiin lusikalla taikina. Ne keitetään ja syyään lämpimänä.  ¶
Suolet pannaan olestaan , että vanhenevat, aitan loukkoon.  ¶
Veri pytyssä on koko talven ja suolet otetaan ja makkaroita tehään koska halu tulee.  ¶
27329 ¶
Verikakkoja : verta, jauhoja ja kuuta ja ne kakot lihan kanssa keitetään kattilassa. Kastetaan lihan rasuaan kakkoa ja lihaa syyään.  ¶
Kun syömästä on keritty, liemi juuaan päälle. Ehtavaksi se syyään. Mikäpä ruokavattalla on nukkua. Röyttelemmä vielä, kun olemme syöneet.  ¶
Kertoi Briita Maria Treeti 73 v. ¶
Ruija, Pyssyjoki 27.7.1934. ¶
Muist. kirj. Jenny Paulaharju. ¶
31094 ¶
Pyssyjokilaisia .  ¶
Treetit on veisaajat .  ¶
Treetit on isokurkkuiset , korkkeesti puhuvatki. Treetin pojat on lukkarit. Jouni on veisannu kristittyin kokouksessa.  ¶
Ennen oli mullaki fiini, hellee ääni, nyt on niin karkkee, rinnat on tulleet raskaaksi. ¶
Pappa veisasi numeroista ja veljet. Kaikki tämän paikan pojat teit kantelheen ja soitettiin,että virret osattiin kaikki. Ensimäisen kanteleen teki Oulan Jounin setä. Jouniksi käskettiin. Ja opetti toiset tekemhän. Oulan Jouniki osaa soittaa ja veisata.  ¶
Kert. Treetin Brita Mari, 72 v. ¶
Porsangi, Pyssyjoki 23.7.1934. ¶
Muist. kirj. Jenny Paulaharju. ¶
27711 ¶
Eläinten tauteja .  ¶
Tuumet , ne purhaan pourut (paarmat). Se päällisellä ja tervalla voijellaan lehmän nisät.  ¶
Kertoi Oulan Jounin Anna Kreeta, 74 v. ¶
Ruija, Pyssyjoki 21.7.1934. ¶
Muist. kirj. Jenny Paulaharju. ¶
27712 ¶
Maan kattoo monet miehet täällä. Ne on sepät lehmiäkin auttaan .  ¶
27713 ¶
Lehmän tuumiin puhaltaa kylmä . Ittensä vaatteen helmalla siitä pyhiskellään. Maata ottavat ittensä alta ja pyyhiskellään silläkin.  ¶
Kert. Treetin Brita Mari, 72 v. ¶
Porsangi, Pyssyjoki 23.7.1934. ¶
Muist. kirj. Jenny Paulaharju. ¶
27709 ¶
Kulo tuumiin tulee . Trasu siihen panhaan päälle ja lehmän sontaa trasun sisälle.  ¶
Kert. Vendla Lantto, emäntä, 63 v. ¶
Svanstein, Aapua 27.7.1935. ¶
Muist. kirj. Jenny Paulaharju. ¶
27710 ¶
Mato hännässä .  ¶
Vasikka korraintuu , laihtuu, tulee lama, laihtuu vain ja karva kasvaa. Veri sillä huilahtaa. Sillä on mato hännässä .  ¶
Hännän päältä pitää leikata halki ja siihen panna suolaa ja tervaa . Ja vasikka paranee.  ¶
Se nousee niskaan asti se mato ja korraintuu lehmäkin siitä.  ¶
27423 ¶
Niitylle mennään niesta sölässä . Piimät on lampaanvattoissa . Lampaanvattat on hirmuisen hyvät astiit. Ne veessä seisotethan, että kuomahaiju menee pois. Kuoma on rapa lampaan vattassa. Kun vatta on pesty, puhalletaan se ilma täyteen ja viiään ulos kuivamaan, puuhun eli luovaan hengaamaan.  ¶
Kun tuli Mikkelin aika ämmät lypsi lampaita , vattamaittoo koottiin. Puoloja ja marjoja pantiin sekaan. Aitan lauvalle punkkiin maitovattat pantiin ja kun tuli pakkanen, ne pantiin risuin päälle aitan lauvalle ja siihen ne jäätyi.  ¶
Jouluna pimmeenä aikana syötiin vattamaitoa . Kirveellä hakattiin kappale itte kellekki. Lapset menit valkean ranthaan , siinä sitä paistettiin ja aina kalaistiin hyvillä hampailla. Vesikakon kanssa se oli hyvää.  ¶
Niitylle ei sitä jäätynyttä maitoa otettu. ¶
Päällispiimä lampaanvattaan kaajettiin, kun lähettiin. Siinä se piimä hyvä tulee, kun huiskuu. Se on makkee. Hera tulee läpi lampaanvattan, sakka vain jää syötäväksi. Se sakka oli hyvä puuron höystö . Kryynipuuron kanssa syötiin.  ¶
Kert. Treetin Brita Mari, 73 v. ¶
Porsangi, Pyssyjoki 27.7.1934. ¶
Muist. kirj. Jenny Paulaharju. ¶
35827 ¶
Täällä sanotaan monella lailla vanhemmat : faari, muori, isä ja äiti, pappa ja mamma. Minä olen sanonut aina pappa ja mamma.  ¶
Isän ja äidin vanhemmat ovat: äijä ja ämmi. Minulla on kaksi ämmiä: muorin ämmi ja faarin ämmi. Faarin ämmi on Anna Andersen, se on sokea. Ja muorin ämmi on Anni ja asuu toisella puolella jokea.  ¶
Kert. Eliisa Perssen. Outafouvin piika, 17 v. ¶
Pyssyjoki, Porsangi, 22.7.1926. ¶
Muist. kirj. Jenny Paulaharju. ¶
8871 ¶
Lapset leikkivät . ”Alamme tieramhan,” sanovat, kun ruvetaan ottamaan kiinni toisiaan. Silloin luetaan ensin näin, että kuka ottaa kiini:  ¶
Aanen taanen ¶
uun tuun ¶
härkä lieppi ¶
kintta kalkka ¶
potkas nor. ¶
Tai luetaan näin: ¶
Ropsu molkko molotoi ¶
jie snasju napotoi. ¶
Ne juoksevat lapset ja laukkovat koivusta koivuun ja risusta risuun, kun niistä pitää, ei saa ottaa kiinni. ¶
Kertonut Eliisa Persen. Palvelustyttö, 19 v. ¶
Ruija, Pyssyjoki, 22.7. 26. ¶
Muist. kirj. Jenny Paulaharju. ¶
35953 ¶
Lapset tieraavat .  ¶
”Alamme tieraamhan”, sanovat lapset, kun rupeavat ottamaan kiinni toisiaan. ¶
Lukevat lorun, kuka ottaa kiinni: ¶
”Ropsu molkko molotoi ¶
jie snasju napatoi.” ¶
Juoksevat ja laukkovat koivusta koivuun ja risusta risuun, kun niistä pitää kiinni, ei saa ottaa kiinni. ¶
Kenen kiinni saa kiinniottaja, siitä tulee uusi kiinniottaja. ¶
Kert. Eliisa Perssen, 17 v. ¶
Pyssyjoki, Porsangi, 22.7.1926. ¶
Muist. kirj. Jenny Paulaharju. ¶
35954 ¶
Eliisa laulelee: ¶
”Kiinalainenkin ymmärsi, ¶
että Suomen pojall' oli pölkkypää.” ¶
8952 ¶
Kehtolaulu .  ¶
Nuku, nuku, nurmilintu, ¶
väsy, väsy, västäräkki, ¶
kyllä Herra herättää, ¶
vitsan varpu virvottaa, ¶
kouvun oksa oikasee. ¶
Laulanut Eliisa Persen. Palvelustyttö, 19 v. ¶
Ruija, Pyssyjoki, , 22.7.26. ¶
Muist. kirj. Jenny Paulaharju. ¶
8982 ¶
Otsa vatsa ¶
olka toista ¶
huspoti pomiloia. ¶
8983 ¶
He kävelivät katuilla ja teillä ¶
ja taivas oli kattona ¶
Helluntaina heillä. ¶
Sanellut Eliisa Persen. Palvelustyttö, 19 v. ¶
Ruija, Pyssyjoki, , 24.7.26. ¶
Muist. kirj. Jenny Paulaharju ¶
27594 ¶
Karjataikoja .  ¶
Kertoi Antin Sammun Anna Leena, 78 v. ¶
Ruija, Pyssyjoki, 27.7. 34. ¶
23223 ¶
Aasiast' on alku ¶
tälle kansalle, ¶
jost' on suora polku ¶
Suomen saarelle. ¶
Antin Sammun Anna-Leena, 71 v. ¶
Pyssyjoki, 23.7. 26. ¶
Ruija. ¶
XXXXX ¶
Ryöväreitä ja sotaa .  ¶
Kun ne ryövärit kuljit, niin tavarat otettiin poijes, ihmiset surmattiin ja paikat jätettiin kylmille. Niin tapahtui Lerpollissakin, jossa oltiin lappalaiset silloin.  ¶
Pyssyjoessa ei ollut siihen aikaan vielä ketään asukkaita. ¶
28726 ¶
Silloin ryöväyksen aikana oli lappalaiset tapettu niin vähään, että net vain olit jäänheet, jotka oli tunturin nokkaan kiikuttu.  ¶
Rastakaijaan oli muutamankin talon koko väki, koko famiilia, mennyt pakoon.  ¶
Neitaman päällä myös Č okkarassa tunturissa oli myös paossa.  ¶
Tenoreikää oli mennyt ryöväritokkia alas niin taajaan, ettei poronliemi- pata ollut ehtinyt jähtyä, kun jo toinen tokka oli mennyt alas.  ¶
28724 ¶
Ryövärit ovat kulkeneet ja ovat hävittäneet merenranta-talot.  ¶
Lapinmaa on silloin ollut Tanmarkin alla ja silloin ovat ryövärit kulkeneet. Ja ryssä on kulkenut silloin.  ¶
28725 ¶
Oulan Jounin faarin faari, eli niin kuin sanotaan äiji, on ollut äkseeringissä Tanmarkissa. Oli ollut niissä sotavenheisssä. Ja moni muukin on ollut: Pietarin Hansi ja Pukin Antti eli ”Anders Bukken nummer sötten”. ¶
Siihen aikaan ei otettu nainutta miestä äkseerinkihin. Mutta kussa oli paljon poikia, niin niistä otettiihin. ¶
28728 ¶
Ryövärit , kaikenlaiset ryövärit oltiin ennen. Toiset oltiin Ryssän ryövärit , toinen oli Engesmanni. Se vihasi Tanskaa ja ryöväri oli.  ¶
28729 ¶
Engelsmannin kanssa kun sodittiin, Engelsmanni ja Tanska sotivat, niin Oulan Jounin faari oli ollut sotamiehenä. Ja hän oli ollut venheessä, kun engelsmanni ampui laivasta venettä. Mutta vene pantiin kivillä niin syvään, että laita vain juuri vähän oli veden päällä ja liina pantiin ylös veneen päälle. Niin engelsmanni ampui sitä liinaa, meni liinasta läpi, eikä venheeseen koskenut.  ¶
Norja on ollut silloin Tanmarkin alla. Ja silloin lappalaiset Suomestakin ovat jutaneet tänne meren rannalle kesällä. Ei ollut vielä silloin pantu niin kova raja. Ja lappalaiset tääl- ¶
--- ¶
Norjasta menivät siihen aikaan Suomen outiin poroineen. ¶
Antin Sammun Anna-Leena, 71 v. ¶
Pyssyjoki, Porsangi 24.7.1926 ¶
28727 ¶
Pyssyjoen päällä on paikka, jota käsketään Tsuudinjuoski . Sanottiin, että siihen oli yksi ryöväritokka paleltunut, kun oli ollut syksyllä kulkemassa. Se oli ollut viimeisiä tokkia. Ei ole sen jälkiin enää puhuttu mitään niistä.  ¶
Tsuudiksi niitä käskettiin. Ilmankin se nimi merkitti sitä, että net olit ryövärit.  ¶
Kertoi Antin Sammun Anna-Leena, 71 v. ¶
Pyssyjoki, Hestaniemi 23.7.1926. ¶
31105 ¶
Tanmarkkilaisia .  ¶
Norja on ennen olllu Tanmarkin hallituksen alla. Ruijanpojat on käynheet siellä äksissä.  ¶
Makreijaan on tullu tanmarkkilainen kauppamies ja sillä on ollu neljä poikaa. Ne pojat on naineet tästä vuonosta tyttäriä ja Gudman on ollu niitten nimi.  ¶
Juhani nai Pyssyjokeen isävinaan tädin Makreetan .  ¶
Nilsi nai vestapuolelta lapintyttären. Nilsin alaa on Birgetta.  ¶
Kareli oli nainu lapintyttären.  ¶
Danieli , se oli nainu Lemminjoelta. Tanelit on Danielin alaa. Soffin äiji oli Danielin Hansi.  ¶
Niillä on kaikilla iso nokka ja kuivempaa ihmistä on se suku. ¶
Kertoi Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
28730 ¶
Tsuudit .  ¶
Kaarasjoen ja Koutokeinon välillä on Lapin siida. Se on Kädgitunturin ja Tsuudoaivin välillä. Rikas lappalainen, 1500 poroa, Jousef Nilssen Sokki, Koutokeinosta, on siinä. Oli jutamassa davvibieggan puoleen. Siihen pysähtyi. Mutta oli tunturissa passaamassa poroja. Russat tulivat tievan taa, ei nähty siidassa sen tuloa, mutta renki ilmoitti.  ¶
Lappalainen käski emännän panna parhaasenn pukuun, kaikki silkit ja hopeat päälle. Ja niin lähtivät Bossekoppaa kohden. Tunturia ja outaa ¶
--- ¶
31251 ¶
Ryssän ryövärit.  ¶
Nälkä-aijat ja vaino-aijat on täällä olleet, kun on tulleet ryövärit. Ryssän ryövärit täällä kuljit.  ¶
Tsuudinjuoski on kuru, missä Pyssyjoki kääntyy etelään. Sinne on ryöväritokka paleltunut.  ¶
Kertoi Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
31252 ¶
Sillon kun tsudit , vihavenäläsiet , ryövärit on täällä kulkenhet. Ei sillon oo sinne haudattu, kun on Suomen ihmiset täällä ollut, vaan sillon kun on ollut lappalaiset, kymän maan ihmiset.  ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
36253 ¶
Otavassa on seittemen tähteä ja häntä , joka menee koiton jälkeen.  ¶
Kointähti on mutta toinen vain on kointähti, ja toinen on ehtotähtenä .  ¶
Seulavaiset , siinä on seittemän tähteä. Siitä net iltaa kattovat. Kevätpuoleen se rupeaa hopummasti jutamaan.  ¶
Hirvas on yksi tähti, yksi tähti vain, mutta en tiijä, mikä se on.  ¶
Linnunrata ja Kallanpojat olen kuullut, mutta en ole perustanut. Ei ole ollut tilaa taivastella .  ¶
Pitäis olla niinkun napa yksi tähti, jonka ympäri kaikki kiertää. Ja se on niinkun tähtein napa.  ¶
Olen kuullut pohjantähestä , mutta en ole ajatellut, mikä se on.  ¶
Maailma on Jumalan väkevän sanan takana. ¶
Antin Sammun Anna-Leena, 78 v. ¶
Hestaniemi, 28.7. 34. ¶
Pyssyjoki, Porsanger. ¶
Ruija. ¶
35113 ¶
Kalanielu .  ¶
Kalanielu oli äsken tässä. Kairo eli kajava ja tirro , pieni valkia lintu, jolla on kahenhaaranen persesulka, musta lakki päässä ja punaiset kengät jalassa, ja haskeli , pienen kajavan suurukainen lintu, net syövät silliä ja silloin saita myös tulee syömään.  ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
27074 ¶
Karjanhoitoa .  ¶
Lehmille hevosen paskaa keittävät Lemminjoessa, kun hevoset syövät kauroi, jauhoi ja heinii.  ¶
Kertoi Oulan Jounin Anna Kreeta, 74 v. ¶
Ruija, Pyssyjoki, 23.7. 1934. ¶
27075 ¶
Lehmille tytöt soutavat saaresta stuorat (niissä on pienet punaiset lehdet) taarit ja jäkälää.  ¶
Kert. Antin Sammun Anna-Leena, 78 v. ¶
Ruija, Pyssyjoki, 26.7. 1934. ¶
Muist. kirj. Jenny Paulaharju. ¶
37857 ¶
Pyssyjoen kristillistä elämää .  ¶
Yksi Lutheruksen usko oli entisillä ihmisillä kaikillä. Ei ollu mithään joutavaa, tanssiakaan ei koskaan mithän. ¶
Aamulla luettiin Kristillisten huonekuntain aamurkous ja illalla ehtorukous. Oma väki tuli kuuntelemaan. Kun syömään rupesit, piti siunata ruokaluku: ”Jeesus siunaa”, ja taas kiitettiin, kun oli syöty. Ja isää ja äitiä piti kiittää. ¶
Mie vieläkin aamuvirren aina veisaan: ”Mä herätessän aamulla” ja ”Herää sielun ja mielen.” ¶
”Ak jos Herra soisi sen armon minulle vielä, että häntä kiittää voisin kuin tulee tehdä tääl.” Pyhäaamuna aina veisaan. ¶
Illalla oli ennen iltarukous: Herran siunaus, Isämeitä ja Uskontunnustus. ¶
Kert. Antin Sammun Anna-Leena, 79 v. ¶
Porsangi, Pyssyjoki, 26.7. 1934. ¶
Muist. kirj. Jenny Paulaharju. ¶
31934 ¶
Ruijan suomalaisia .  ¶
Törnavan Maria oli Töörnavalta Suomesta. Mies oli Juhani Kierri .  ¶
Ouluun tuohaan tervaa, siinä venheessä tuli Maria jokia myöten Oulhuun. Sitte oli Rovaniemellä Vakkurilla piikana. ¶
Se kulki leskenä täällä pientä kauppaa. Hyvin iso ihminen oli. Ja kristittynä kuoli. ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
31950 ¶
Pyssyjokelaisia .  ¶
Antin Sammun Anna-Leena .  ¶
Äiti oli tyhä Anna ja isä oli Hansi . Niitä oli veljeksiä: Jouni-Pieran Pieti, Jouni-Pieran Sammeli, Jouni-Pieran Hansi ja se Hansi oli mun isäni.  ¶
Ja niin met olemma täällä sammaa sukkuu. Yksi veri, yksi liha. ¶
Tyttäret on mulla Makreeta ja Kristiina. ¶
Kert. Antin Sammun Anna-Leena, 79 v. ¶
Porsangi, Pyssyjoki, 26.7. 1934. ¶
Muist. kirj. Jenny Paulaharju. ¶
31904 ¶
Lantalaiset on taikuriita . Lappalaiset on kans semmoiset, että ne pyörryttää veren paremmin kun tohturit.  ¶
Mutta noidan noiduttajat ei pidä taivhan valtakuntaa perimhän. ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
31932 ¶
Ruijansuomalaisia .  ¶
Kierin Maija .  ¶
Kierin Maija oli kotoisin Suomesta. Lemminjoen kirkossa oli naitu sen Juhan Kierin kanssa. Kuoli Kelviikissä ¶
31933 ¶
Koulu-Anna oli kotisin Simosta ja oli nainu Mikkeli Erkinpojan kanssa. Mikkeli oli koulumies. Mie olin sen koulussa.  ¶
Suomi se oli mitä opetettiin.  ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
27895 ¶
Pyssyjoen asutusta .  ¶
Kippaisen Sammeli .  ¶
Kippaisen Sammeli, sen sanovat, että se on ensimmäisenä tullut Suomesta tänne. On tullut voimonsa kanssa ja lapset on ollut mukana. Pyssyjokeen tuli, tuolle puolen jokea. ¶
On ollut niin huonot aijat Suomessa ja näljän tähen ovat tulleet tänne. ¶
Tunturilappalaiset ovat vain olleet siihen aikaan täällä.  ¶
Antin Sammun Anna-Leena, 71 v. ¶
Pyssyjoki, Porsangi 23.7.1926 ¶
31855 ¶
Palvospaikkoja .  ¶
Epäjumalat niillä oli ennen. Sanottiin ettei uskaltanu käyäkään, jos ei viinaa kaatanu niitten päälle.  ¶
Allapahta Keisissä on palvospaikka. Siimakoro , hirveä noita, joikasi ihmisiä tulemhan sinne tykönsä ja uhrasi ne pahoille hengille sinne pahan kuruun.  ¶
Silhvarissa , niitä ne piettiin Lallaa ja Kristofferia jumalana. Ennen sinne uottui tie, niin paljo siellä kuljettiin.  ¶
Hestaniemen vaarassa on kivi, jota on palveltu.  ¶
Korkeuksissa on jumalaa palveltu.  ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
27714 ¶
Eläinten tauteja .  ¶
Mikon Hansi pyörryttää ajoksia . Lehmällekin jos tulee jalka kippeeksi , se parantaa. Onko hällä sanat .  ¶
Kertoi Antin Sammun Anna-Leena, 78 v. ¶
Ruija, Pyssyjoki, 27.7. 1934. ¶
27715 ¶
Kun lehmä on kantanut , eikä pääse jälkimäisistä , mie keitän sille hauetta faadnusta (liiverstikka).  ¶
Kert. Antin Sammun Anna-Leena, 78 v. ¶
Ruija, Pyssyjoki, 26.7. 1934. ¶
19226 ¶
Se Keisin noijan piika ei ollut lapinlähtöä, kun se oli Maija. Se oli muualta tullut. ¶
Noita on mennyt suvuttomaksi, ei ole mitään sukua jäänyt. ¶
Se oli vissiin kristitty piika, kun se noita ei saattanut sille mithän tehä. Ja piialle kyllä meni hyvin. Se suku vielä elää, mutta noijan suku on kuollut. ¶
Kertoi Antin-Sammun Anna-Leena, 71 v. ¶
Pyssyjoki. Porsangerinvuono. ¶
Ruija, 24.7. 1926. ¶
19227 ¶
Epäjumalat on olleet ennen kuin Lutheeruksen usko. Silloin jo etupuolta Lutheeruksen uskoa se on ollut. Kun ihmiset eivät teitänhet, mutta jotakin piti palvella. Ja on uhrattu niille eläimiä, poroja, lappalaiset ovat uhranneet. Ja sanovat, että on vielä uhrattu ihmisiäkin. ¶
Keisi on Porsangerinvuonon öystärannalla, kolme miilaa, vanhan väen miilaa täältä, uusia miiloja on enempi. Ja siellä on Allapahta korkea pahtaseinä.  ¶
Keisissä on ennen asunut, se on ollut jo aikaa niin aikaa, yksi moita, jota on käsketty Č uolda-Siimaksi . Siinä Allepahassa on iso halkein, Siimakoro , ja siihen se Čuolda-Siima on uhrannut. Se on ollut lappalainen, se Čuolda-Siima, suuri noita.  ¶
Sanotaan, että se oli niin noita, että se oli joiannut ihmisiäkin tulemaan ittensä tykö muualta kaukaa, että uhrata niitä epäjumalalleensa. ¶
19228 ¶
Sillä Čuolda-Siimalla oli piika, ja se noita oli kotansa eessä ja pani noijansauvan pään suuhunsa ja joikasi. Ja kaksi niin koreaa tytärtä tuli siihen. Ja ne itkit, eivät tahtoneet, että uhrata epäjumalalle. Ja piika oli niin vihainen, kun se viattomia ihmisiä kutsuu tulemaan ja uhraa niitä. Ja piika potkaisi sitä sauvaa vasten, niin että isännältä meni kaksi hammasta suusta, poijes yläleuvasta. Kun se piika niin vihastui, kun se aikoi ne tyttäret uhrata. ¶
Ja sitä piikaa käskettiin Maijaksi, ja siitä piijasta tuli niin kirjallinen suku että net olit hyvät lukemaan jumalansanaa. Sen sukua on vielä vähän kussakin pitkin Öystärantaa.Pyssyjoen lukkarikin on sitä sukua. ¶
Čuolda-Siimalla on kyllä ollut pojat, mutta sillä ei ole jäänyt mitään sukua. ¶
Käskevät vieläkin sitä kurua Siimankoroksi. Ei katsota kyllä sitä, mutta ovat sen katsoneet, että siellä on vielä luita. ¶
Kertoi Antin-Sammun Anna-Leena Hansen. Kalastajan emäntä, 70 v. ¶
Pyssyjoki. Porsangerinvuono. ¶
Ruija, 23.7. 1926. ¶
26624 ¶
Naimatapoja Pyssyjoella .  ¶
Antin Sammun Annaleenan naiminen .  ¶
Naimisiin mie menin, kun olin 24 vuotta vanha, mies oli 30 vuotta. ¶
Kihlat oli silkki ja sormukset ja rahaa. Piti olla kihloiksi hopiaraha, neljän kruunun speisi.  ¶
Kosioita ei minulle pietty, mutta on ennen pietty. Ensin kävi puhemies kysymässä lupaa, saavatko tulla kosioille . Vaimokin kävi sitä kysymässä. Jos lupa annettiin, niin sitten tulivat koko tokka, pojan vanhemmat ja muita ihmisiä myötä yljän ja puhemiehen kanssa tuomaan kihloja. Silloin ylkä ja morsian ovat rinnan istuneet ja kihlat on pantu morsiamen helmaan . Puhemies pani kihlat helmaan. Ja oli viinaa myötä ja puhemies antoi ryypyt kaikille.  ¶
Sitte mentiin papin tykö , kuulutettiin kolme kertaa ja kirkossa vihittiin .  ¶
Oli ennen morsiamella kruunu, se käskettiin pruuta eli morsiamen kaunistus . Kruunussa riippui silkkirihmat pitkät monenfäriset ja kukka eli muu koristus oli siinä eessä.  ¶
Häitä piettiin kirkolla, kun oli vihitty. Syöttiin verestä lihaa, suolapalthaita, suolalohta, lehmänvoita, kaffia, viinaa ja tumppuja.  ¶
Lahjoja annettiin , pöydällä oli silkki ja sen päälle pantiin. Huutomies kuulutti minkä verran kukin antoi ja kiitti yljän ja morsiamen edestä.  ¶
Kun oli syöty, veisattiin virsi: ”O Jumala sun hyvyyttäs kiitämm'.” ¶
Ryyppy annettiin kaikille, jotka lahjan antoivat. Se oli kunnianryyppy . Kun kotiin kirkolta tultiin, vielä kotona piettiin sukulaisille häitä.  ¶
Lahjaksi annettiin rahaa ja tavaraa, silkkihuiviakin. Joilla ei ollut elävää, niille annettiin vasikkaa ja karittaa.  ¶
--- (siiti vailuu?) ¶
Sitä täällä vain vaadittiin, että kosiamiehen piti tulla kysymään. Raamatussakin muistellaan, että Jumala pani enkelin Tobiaalle kosiameiheksi.  ¶
Kert. Antin Sammun Annaleena, emäntä, 69 v. ¶
Pyssyjoki. Ruija, 26.7. 1934. ¶
Muist. kirj. Jenny Paulaharju. ¶
26627 ¶
Oulan Jounin Anna-Makreetan naiminen .  ¶
Minulle ja Jounille ei kossiita pietty . Mutta kossit oli Treetin tuvassa, kun Makreeta naittiin. Poika oli Kalkulahesta. Se tuli kossiille ja paljon oli ihmisiä myötä: sukulaisia, faarit, muorit, kaikki. Tyttö ja poika istuthin rinnan tuvassa. Pojan muori käski istumhan. En tiiä kuka oli heillä kossiimuorina . Se pani kihlat morsiamen helmaan. Sitte kossiimies jako viinapikarin kellekin.  ¶
Jounilla oli myötään vain kossiimies eli vierasmies , kun toi minulle kihlat. Jouni antoi vain huivin ja rahhaa.  ¶
Kolme kertaa kuulutettiin ja sitten mentiin naimhaan , kirkossa silloin naittiin.  ¶
Morsianpiikoja ja yräntrenkiä oli paljon. Ne meni eellä kirkkoon, yrkä ja morsian oli keskellä ja sukulaiset perässä.  ¶
Russamarkassa me naithiin ja häitä piettiin siellä merenrannassa. Jouni oli silloin fiskari. Oli sykynen . Mikkelinpyhä oli.  ¶
Syötiin häissä lampaan lihaa, jaaran lihaa, lannanvoita, suolalohta ja viinaa juotiin. Jounin kotoa oli lihat viety Russamarkkaan (Kistrand).  ¶
Pöydällä oli silkki ja yksi mies kuulutti, mitä aina siihen panivat lahjaa ja kiitti antajia. Panivat rahhaa tyhä. Lupasivat lamphaanki, karittan, kun ei jaksanut rahhaa antaa. ¶
26628 ¶
Minnii olin mie sitten tässä talossa. Tulin tähän heti kun olimma nainheet. En ollut kauvan kotona. Toin tähän kaksi lehmää, neljä lammasta, punkit, pytyt, saavit, pata ja tortti.  ¶
Anoppi on miehen äiti, appifaari on miehen isä. Yhdessä teimmä muorin kanssa kaikki työt. Harva minnii se kelpaa anopille. Mutta muori oli jumalallinen, eikä ollut paha mulle. Siksi se luki, kun henki lähti. Ulkomuistoa luki virsikirjaa, rukouksia, kärsimisenrukouksia ja muita. Jounin sisar Kristiina oli tässä talossa ja sen kanssa niitimmä issoo kenttää.  ¶
Me nukuimma Jounin kanssa kamarissa , faari ja muori nukkuivat tuvassa.  ¶
26629 ¶
Kyllä ne nuoret aina toisensa löytävät. Tytöt nukkuivat kesällä aitoissa ja pojat kulkivat tokassa pyhäyönä tyttöjen aitoissa. Silloin on tila kuljeskella.  ¶
Ja pojat tuli illalla navettaan , kun tytöt oli lypsämässä. Mutta meillä oli faari siitä vihainen, tuli kepin kanssa ja ajoi pojat pois.  ¶
Kert. Oulan Jounin emäntä Anna-Makreeta, 73 v. ¶
Pyssyjoki. Ruija, 27.7. 1934. ¶
Muist. kirj. Jenny Paulaharju. ¶
26630 ¶
Treetin Sammun Birgitan naiminan .  ¶
Igeltassissa eli Reikälahessa oli minun kotini. Muorini oli porolappalaisen tyär, mutta faarini oli Kullmanni, tanskan sukua. Asuttiin samassa gammissa lehmät, lamphaat ja ihmiset. Siinä oli kivilattia ja lehmät oli hinkalossa ja lampailla oli hinkalo.  ¶
Russamarkassa (Kistrand) Mikkelin ja Johanneksen markkinoilla tulevat nuoret tutuiksi . Siellä miekin Sammun kohtasin.  ¶
Ja kun friijari tuli mulle kihloja tuomhan ja mie makasin sängyssä, niin oli lammas kiinni sängyn tolpassa.  ¶
Met naimma varsin heti ja mie olin silloin 22 vuotta vanha. ¶
Kertoi Birgitta Treeti, emäntä, 46 v. ¶
Pyssyjoki. Ruija 28.7.1934 ¶
26631 ¶
Minniin tavaroita .  ¶
Russamarkan kirkossa naimma , Mikkelin päivänä sunnuntaina.  ¶
Tässä Ala-Sammun talossa, mihin mie tulin oli neljä lehmää ja kuusi-seittemän lammasta. Mie toin kottoo Lemminjoesta, Jounin Antin talosta, kaksi lehmää ja nuorukaisen, neljä lam- ¶
19229 ¶
Silhvar on penikulman päässä Pyssyjoesta, valkeahuippuinen tunturi. Tunturissa on kaksi epäjumalaa, Lalla ja Kristohver . Net on entiset vanhat ihmiset palvelleet niitä. Net ovat ihan korkeimman laen takana siellä, kaksi kiveä niinkuin ihmiset vierekkäin seisovat. Ihmiset ovat panneet net pystyyn. Ei ne kyllä ole kun kivet vain, jotka on pantu pystyyn maahan. Ja niijen eessä on petäjäinen penkki. Krannitalon isäntä, Oulan Jouni toi penkin kotiin ja poltti takassa. Jumalat kyllä seisovat siellä.  ¶
Sanovat olevan luita siellä, ennen on ollut paljon luita niijen juurella, mutta nyt vissiin ovat painuneet maan alle. ¶
Papit ovat käyneet niitä katsomassa ja kaikki. ¶
Kertoi Brita Maria Samuelsen, 65 v. ¶
Pyssyjoki. Porsangervuono. ¶
Ruija, 22.7.1926. ¶
21906 ¶
Oulun Johanna paransi keltatauvin . Keltatautiin se oli ylimmäinen tohtori. Leirpollissa oli yhellä vaimolla keltatauti mennyt yli pään, niin että oli aivan keltaisena vaimo. Ja Oulun Johanna paransi hänet.  ¶
Kertoi Priita-Maria Samuelsen, 65 v. ¶
Pyssyjoki, 24.7.26. ¶
31093 ¶
Pyssjyjokelaisia .  ¶
Talon isäntä on Sammun Aslakka ja emäntä on Sammun Aslakan Kirsti . Kirsti on Rauttiin Briitan tyttären tytär. Äiti oli Rauttiin Anni . Äijifaari oli ruotsalainen Haaparannlta.  ¶
Lähellä on Aslakan Mikon Juhanin turvegammi. Emäntä on Mikon Juhanin Lyyti . Niin ne emäntää hokkee. Entinen tytärnimi on Niityn Lyyti , kun on vanhemilla ylhäällä joen varrella niitty.  ¶
Kert. Mikon Juhanin Lyyti, 45 v. ¶
Porsangi. Pyssyjoki, 23.7.1934. ¶
Muist. kirj. Jenny Paulaharju. ¶
27417 ¶
Lampaita on täällä joka talossa parikinkymmentä. ¶
Kaheksassa yheksässä kranniksessa on yhteensä parisataa lammasta. Leirpollissa on toisissa taloissa 35 lammasta.  ¶
Kerti Oulan Jouni, 83 v. ¶
Ruija, Pyssyjoki 21.7.1934. ¶
27418 ¶
Lampaat on saaressa kesällä, Ainikkasaaressa . Miila sinne on rannasta. Kolmen talon lampaat, n. 50 siellä on. Tievan Hansi ne on vienyt sinne. Junikuun lopulla on viety ja etupuolella Mikkeliä, kun heinästä päästään, ne nouethan pois.  ¶
Syysvilla on paras villa. Se on loimivilla . Tuulivilla jätethän karittoille, sykysellä aleti kun kerithän.  ¶
Kert. Mikon Juhanin Lyyti, 45 v. ¶
Ruija, Pyssyjoki, 23.7.1934. ¶
26511 ¶
Vaaskisen sanat .  ¶
Annin Juhani vain sormella katteli reikää, mistä vaaskiset kuljit eikä yksikään häntä pistänyt. Se osasi Annin Jussa vaaskisen sanat . Oli ollut suomalaisella ruokkopoikana ja siinä oppinut:  ¶
”Impiäinen ampiainen, ¶
pistä piikis maahan.” ¶
Kertoi Pietin Kreeta, 45 v. ¶
Pyssyjoki, Porsangi 28.7.1934. ¶
Muist. kirj. Jenny Paulaharju. ¶
36401 ¶
Pitkäsen kurento se on paha piäthän. Sillä on myrkky persheessä, ja se on haava hirmuinen paha paisumhan. Ei minnuun ole pistänyt vaaskinen ei kurento.  ¶
36402 ¶
Mettisellä on viinatynnyrit persheessä, joilla se poikii ruokkii. Jouni sannoo, että se on hunajaa.  ¶
36403  ¶
Hämmähäkkii , niitä on monenfärisiä. Ja niilla on verkot. Pikku fiinit kärpäset on sen kalaset, jotka verkkoon menee.  ¶
36404 ¶
Muurhaiset , lahopuissa net assuu. Niillä on valkoiset lehmät jonka net näppää ja vie pois, kun tulee hätä.  ¶
Laiskan pittää mennä mauriaisen tykö. ¶
36405 ¶
Paarma on lappalaisen puora  ¶
Vaaskinen pistää niinkun kurento ja mettinenkin.  ¶
Pietin Kreeta, 45 v. ¶
Pyssyjoki, 29.7.34. ¶
Porsanger. Ruija. ¶
Muist. kirj. Jenny Paulaharju. ¶
26507 ¶
Kun lapsi aivastaa , siihen pitää sanoa:  ¶
”Iesus siunakhon.” ¶
Kertoi Pietin Kreeta, 45 v. ¶
Pyssyjoki, Porsangi 28.7.1934. ¶
Muist. kirj. Jenny Paulaharju. ¶
31262 ¶
Manalainen .  ¶
Manalainen vissiin lypsettiin lehmiä ennen kotona Alatalossa ja kerrran sölän väännettiin lehmältä. ¶
Keskipäivän aikana olin juomaa keittämässä lehmille, niin näin manalaisen lehmän hinkalossa, lehmää vasten seiso. Pyörea lakki sillä oli ja harmaja takki. Kun käännyin toisaalle, se katosi. Kaksi kättä sillä oli lehmän päällä. Mie käännyin ja velkeaa paransin, niin katosi. ¶
Nisän ympäri käärimmä kirjan paperin , Jumalan sanaa nisän ympäri, etteivät saa manalaiset lypsää.  ¶
Kert. Pieran Sofi, emäntä, n. 50 v. ¶
Pyssyjoki, Ruija, 2.8. 1934. ¶
Muist. kirj. Jenny Paulaharju. ¶
31935 ¶
Ruijan suomalaisia .  ¶
Maria Hoikkala .  ¶
Mie olen omaa sukua Hasti . Isä oli Hastin Pekka Haaparannalta Vuonon kylästä. Mie olin jo 25 vuotta. kun tulin kevätmarkkinoille Alattioon. Mies oli monta vuotta ennen mennyt ja tuli minua nouthan. Henrik Hoikkala oli mies. Se hukkui Russamarkassa sisävuonhon, oli menossa sinne huonetta pykhän.  ¶
Toinen mies oli minulla Jaakko Simonsen kotoisin Puolangalta Suomesta. ¶
Kert. Maria Hoikkala, 88 v. ¶
Pyssyjoki, Vanhoinkoti, 23.7. 1934. ¶
Muist. kirj. Jenny Paulaharju. ¶
31073 ¶
Painijainen .  ¶
On se painijainen, on ihmisillä ja eläimillä. Pian veri seisattuu, kun se oikein painaa. ¶
Kert. Pieran Sofi, n. 50 v. ¶
Porsangi, Pyssyjoki, 2.8. 1934. ¶
Muist. kirj. Jenny Paulaharju. ¶
31667 ¶
Para .  ¶
Para on lintu. Kentällä ovat nähneet paranpaskoja . Ne on itte parat kurastaneet.  ¶
Kert. Pieran Sofi, n. 50 v. ¶
Porsangi, Pyssyjoki, 2.8. 1934. ¶
Muist. kirj. Jenny Paulaharju. ¶
27891 ¶
Pyssyjoen asutusta .  ¶
Peltovuomasta on tullut äijini ja ämmini. Äijin nimi oli Junttila ja ämmin nimi oli Kirsti . Juntti-raukka oli minun äitini isä. Minun äitini nimi oli Briita. Isäni nimi oli Antti. Isä oli lapin sukua. ylilapin sukua. Nämä lappalaiset, jotka täällä kulkevat puhuttelee minua hulkikse eli omaiseksi. Karasjoen Sarre on sukulainen.  ¶
Juntti asui toisella puolella jokea. Minun mies oli Samuel Persen Treetie, Treeti-Sammu. Ja minun isäntä on tehnyt tämän talon, se on vain korotettu jälestäpäin.  ¶
Kert. Anni Andersen, 94 v. ¶
Pyssyjoki, Porsangi, 23.7. 1926. ¶
Muist. kirj. Jenny Paulaharju. ¶
15819 ¶
Sairaus ja kuolema .  ¶
Tautia oli täällä ennen vähän, ei kukaan sairastanut. Kun sadan vuoden vanhaksi tultiin, niin kuoltiin jos vähänkin sairaaksi tultiin.  ¶
Nuoret eivät enää pie vaatteita ja siksi sairaiksi tulevat ja kuolevat. Kyllä sitten lampaan nahkat kelpaa, kun sairaaksi tullaan, mutta ei ne sitten enää auta. ¶
Kert. Anni Andersen, talon muori, 94 v. ¶
Ruija, Pyssyjoki, 23.7. 1926. ¶
Muist. kirj. Jenny Paulaharju. ¶
27211 ¶
Maitoruokia .  ¶
Voi .  ¶
Separatuura on täällä jo useissa taloissa, mutta mie en siitä huoli, se ei ole se maito hyvä, ei kelleen, ei vasikoillekaan. ¶
Mie huittun kirnuu (kirnuan voita). Panen päällistä kirnuun ja huittun. Liisan pitää sitten voi sotkaista. Kaukalossa sotkaise Liisa voi. ¶
Alkumailman aikana oli viljainen tämä paikka. Nyt on köyhtynyt. Minun isällä ja äidillä oli viisi kuusi lehmääkin. Koottiin voita ja myytiin. Aavanuorassa, vuonosta ulos, tämän paikan ihmiset kävivät myymässä voita, isoilla veneilla menivät. ¶
Lanttoinniemi oli se paikka, jossa meillä oli kesäpaikka . Lehmillä oli siellä turvepuurat. Kesällä asuttiin ihmisetkin turvepuurassa. Sitten raajittiin hirsitupa, kun talveksikin sinne mentiin.  ¶
Antin Anna, talon muori, 94 v. ¶
Pyssyjoki, Pohjois-Norja, 23.7. 1926. ¶
Muist. kirj. Jenny Paulaharju. ¶
31580 ¶
Kuolleet näkyvät .  ¶
Joku oli ajanu biilillä Kistrandissa ja oli nähnyt Lillebo-Vainajan , väärän aijä-raukan, tiellä. Häätyi pyörtää biililläki, oli niin karkea katsoa äijä.  ¶
31581 ¶
Dahl oli länsmannina Kistrandissa. Se kuoli äkkiä. Näki akkunasta, kun poika tieraa rannalla ja putoaa jokeen. Isä juoksee auttamhan ja kaatuu ja kuolee siihen.  ¶
Dahlin nuorin tytär sitte monta kertaa, kun meni konttooriin kirjoittamhan, näkee isän istuvan kirjoittamassa. Oli silläki äijällä jääny jotaki asioita selittämättä. ¶
Kert. Sofie Mikkelsen, emäntä, n. 35 v. ¶
Porsangi, Pyssyjoki, 21.7. 1934. ¶
Muist. kirj. Jenny Paulaharju. ¶
31582 ¶
Vainaja ja pappi .  ¶
Vanha Jon Lillebo oli kauppias Leirpollissa. Oli nainu Kourin Maijan kanssa. Kouri-raukka , Maijan isä, oli Suomesta. Hänet tuothin vanhana Pyssyjokheen Vanhainkotiin. Muori kuoli pian ja äijä muutaman viikon perästä.  ¶
Lillebo oli puolivääryyksin ottanu kaikki rahat Kourilta ja muillekin tehny vääryyttä. Kun Lillebo kuoli, se haudattiin Kistrandiin ja pappi heitti mullan hänelle niin kun muillekin vainajille. ¶
Mutta ei antanut Lillebo rauhaa papille. Tuli yöllä koputtelemaan papin akkunan alle pörssi käessä ja pyysi, että sais paikan taivaan valtakunnassa, ei saata olla siellä, missä nyt on. Pappi sanoi, että hiljasta nyt ostaa taivasta rahoilla. ¶
Vaati yöllä vain papin mukaansa ja kun pappi meni, niin istu iso musta lintu hauvan päällä. Rietas se oli. Se pitäs semmoselle vainajalle arkku kääntää nurin.  ¶
Pappi kävi monena yönä sen hauvalla. Pappi muisteli siitä frouvalleen sitte kun tuli sairaaksi. ¶
Paljon vaivasi Lillebo-äijä pappia, eikä moni vainaja papin tykö tule. ¶
Kert. Sofie Mikkelsen, emäntä, n. 35 v. ¶
Porsangi, Pyssyjoki, 21.7. 1934. ¶
Muist. kirj. Jenny Paulaharju. ¶
31845 ¶
Olen Klaavus-Erkin sukua. Se on ensimmäinen tässä Kiksiniemessä. Se oli Suomesta tullut, ja sillä oli Juntti-raukan tyär, Kirsti, ämmä. Se oli, se Kirsti, minun ämmi, isänäiti, minun muori, kun sai lapsen, niin se siihen kuoli. ¶
Kiksiniemen Feetu, 70 v. ¶
Kalastaja, saarnamies. ¶
Kiksiniemi, 2.8.34. ¶
Pyssyjoki. Porsangen. Ruija. ¶
31846 ¶
Opettaja Bartnäs on löytänyt Lallan ja Kristohvin juurelta kiven alta karhunhampaan. ¶
Ja luita on myös ollut kivien alla. ¶
Opettaja Bartnäs. ¶
Honningsvaag. ¶
26509 ¶
Maa .  ¶
Älä kiusaa maa-veli ¶
tätä ihmisriepua. ¶
Turpeella painellaan maata ja näin sanotaan.  ¶
Kertoi Haakon Bartnäs, opettaja, n. 55 v. ¶
Pyssyjoki, Porsangi 29.7.1934. ¶
21984 ¶
Oulun Johanna paransi riisitauvin , teki juoman, riisijuoman , ja Kaakman Jänssi oli hänen isänsä, ja se oli karannut kotimaastaan.  ¶
Kun riisi syöpi niinkun mato koko ronkan, niin siihen parannukseksi Johanna laittoi riisijuoman. Oli eukolla niinkun elävä, mato hänen sisässään, ja Johanna antoi lääkkeen, riisijuoman. ¶
Priita-Maria Samuelsen, 65 v. ¶
Pyssyjoki, Ruija, 24.7.26. ¶
21342 ¶
Varengissa oli tyttärellä sammakko vatsassa , ja se hyppäsi ja tanssasi. Ryssän tohtori hänet paransi. Suomen tohtori ei osannut, eikä Norjan tohtori. Net on oppinhet ihmiset, jotka sieltä kaukaa tulevat.  ¶
Kertoi Priita-Maria Samuelsen, 65 v. ¶
Pyssyjoki, Ruija, 24.7.26. ¶
29042 ¶
Maita .  ¶
Maita on olemassa Norge, Sverge, Tanmark, Finland, Irland, Ryssland ja Köpenhamn. ¶
On ennen kirjoitettu Danmarkiin ja on saatu sieltä hyviä ja halpoja paloviinoja. Mutta tulli oli niillä kova. ¶
Suomesta saa kauniita kultasormuksia, sellaisia vanhan aikaisia. ¶
Simo Julius, renki, 40 v. ¶
Pyssyjoki, Porsangi, 23.7.1926. ¶
27420 ¶
Lampaita .  ¶
Lappalaiet ottavat taloista lampaita kesäksi, että saavat lypsää. Aslak Saara on ottanu tuolta Brännasta ja hakee nyt lammaspaimenta , mutta ei saa, ei kukaan lähe.  ¶
Laikkoa maksavat lappalaiset suonikunturan lampaasta .  ¶
Ei ole mullakaan lampaan paimenta. Entiset ihmiset paimensit lehmät ja lapmaat. ¶
Kertoi Monnan Leena, n. 50 v. ¶
Ruija, Pyssyjoki, 25.7. 1934. ¶
Muist. kirj. Jenny Paulaharju. ¶
27421 ¶
Lampaita olen mie vienyt Aitiruthoon , kaksi miilaa täältä, viisi lammasta vein lappalaisille kesäksi. Sain viijettä suonikunturaa ja runon taljan .  ¶
Kertoi Tievan Kreeta, n. 40 v. ¶
Ruija, Pyssyjoki, 25.7. 1934. ¶
3???? ¶
Maanalhaiset .  ¶
Maanalhaisia olen nähny kolme pikku tytärtä, olivat kammin kravin vieressä. En mie lähtemy niitä laukottaan. ¶
Erkki sanoi, että ne on maahiaisten tytöt. Ne tierasivat niin kun oikeat lapset. ¶
Päällipuolella meiän kammia on niillä iso kartano. Se paikka on Liskoniemi ja Liskopahta.  ¶
Kirjaa oon pitäny lapsen alla, etteivät tuu ja vaiheta lasta. ¶
Kertoi Tievan Kreeta, n. 40 v. ¶
Porsangi, Pyssyjoki, 25.7. 1934. ¶
Muist. kirj. Jenny Paulaharju. ¶
31860 ¶
Kahen ilman välissä .  ¶
Lapsi oli raimotellu , oli pölästynny Mellassa, ja oli tullu kahen ilman välhin.  ¶
Ihminen kun menehtyy, se on kahen ilman välissä. Ja nukkuessa kuka hyppää ja potkii, se on kahen ilman välissä. ¶
Se on niin kun kuolleitten ilmassa ja eläväin ilmassa . Ja se ei ole helppo olla.  ¶
Kert. Tievan Kreeta, emäntä, 40 v. ¶
Porsangi, Pyssyjoki, 25.7. 1934. ¶
Muist. kirj. Jenny Paulaharju. ¶
31963 ¶
Pyhän viettoa .  ¶
Pyhä alkoi lauantai-iltana kello 6 ja pyhänä puolelta päivältä alettiin työt. ¶
Verkot panit ulos lauantaina ja pyhäksi kotiin tultiin. Ei se ollut oikein. Ei saa olla pyhänä verkot veessä. ¶
Pyhemmät oli ihmiset ennen. Ei lueta enää entisii kirjoo. Mulla on vanha kirja Vikiliuksen postilla . Se on tullu alussa Suomesta Lemminjokhen Rautti-muorille , se on antanu tyttärelleen Rautti-Kirstille . Ja sen äijälle Priitan Sammulle aijottiin panna se arkkuun mukaan. Mutta mie en antanu, otin ja toin tänne.  ¶
Se kirja sanoo synnin synniksi. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31091 ¶
Pyssyjokelaisia .  ¶
Faarini oli Oulan Oula. Sen faari oli Oula Ruottin Lapista ja kuoli vuotena yhdeksänneljättä, kahdeksankymmenenkahdeksan vanhana. ¶
Äitini oli Kirsti ja sen muori oli Kirsti. Se on tuota sukkuu, Miko-Hansenin sukkuu Lemminjoesta. ¶
En mie ole syntyny tässä huoneessa. Oli iso hirsinavetta tässä, toisessa päässä asuit ihmiset ja toisessa eläimet. Siinä mie olen syntyny. ¶
Tämä huone on tehty tämän paikan petäjistä, kirvheellä halkastu. Isot petäjät oli tässä. Tupa oli 12 kyynärää pitkä ja 9 kyynärää levvee. Se oli viisseinänen, hirsiseinä porstuan ja kamarin välillä. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
????? ¶
Haltiat ja kummitukset .  ¶
Haltiat on kaikilla elävillä ja kuolleilla. Jumala on ne peittänyt, ettemme näe niitä.  ¶
Mutta kummat ja kummitukset on pahat ja niitä pahat ihmiset näkevät.  ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31582 ¶
Kuollut näkyy .  ¶
Annin Jussa vainaa, entinen outafouvi, näkyy, kun sen tavaroista ja talosta riitelevät. Mooni oli sen renki ja sille ois pitäny tavaraa tulla mutta ei annettu.  ¶
Mooni on nähny Jussan siinä talon lähellä koivuruossa. Oli käskeny Moonan panna valkean ruthon, mutta ei Moona pannu. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31??? ¶
Pirunäijä .  ¶
Keksiniemessä nukuin saaressa, Tarju on sen nimi. Syksy oli ja pimeä oli. Oli meitä neljä miestä, mutta oli siinä pirunäijäki.  ¶
Se mua niskasta puserti, että olin kuolla. Sanoin sille: ¶
”Sie olet pirunäijä, joka et anna rauhaa.” ¶
Siitä paikasta on löytyny ihmisen pää. Kova sää pieksäny ja kantanu sen sinne. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31579 ¶
Kajasaaren äijä .  ¶
Kajasaaressa on vahaan aijaan asunu lappalainen. Vassussa ensin asui, mutta kun loppui ruoka, äijä lähti ruokaa noutamhan ja meni Kajasaareen ja siihen jäi. Aslakka oli sen nimi.  ¶
Sieltä näkyy valkke yöllä Johanneksen- ja Uudenvuodenyöllä. Lährettiin sitä kerran kattohon. Menthiin miehet köytheen ja haethin, mutta ei löytyny mithän. ¶
Mie olin kerran vaipunu sen saaren rannalle. Oli iso pounu ja mie nukuin siinä. Sitte Annin Jussan renki leikkasi turveetta siitä samasta pounusta ja löysi täyet luut. Ne on viety luut Enklantiin. ¶
Se oli rauhallinen ruumis. Oliko Aslakan luut, en tiiä, mutta ei ole sitte valkke siinä näkyny. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31842 ¶
Lalla ja Kristohvi on kaksi vanhaa lapinjumalaa Silhvarin tunturilla Porsaninvuonon Pyssyjoen takana.  ¶
Pöytä oli siinä ennen jumalain eessä tällä puolella, eteläpuolella. Honkapöytä siinä oli. Alla oli kaksi honkaa, tervhaiset puut. Päällä kolme, neljä veistettyä puuta, tervhaiset puut. Ja luita oli siinä vaikka minkälaisia, pöyvän alla. Elävän luita, jäniksen luita. Syöjät olivat niitä siihen panhet. Ja poron luita siinä oli. Uhripöytä se oli se pöytä. ¶
Mie otin ne puut ja toin kotia, ja mie sanoin: ¶
”Teijän ei saa tulla ryöstämhän multa pöytää... Minun se on, kun olen sen ottanut.” ¶
Eikä ne tulhet. ¶
Uhrikolo on västään päin siitä pahasta, ja sinnekin on ennen uhrattu.  ¶
Oulan Jouni, 83 v. ¶
Pyssyjoki, 22.7.34. ¶
Porsangen. Ruija. ¶
31269 ¶
Mutta karhu kuulee ihmisen puheen. ¶
Karhu oli jängällä. Yksi vaimo tuli, ei nähnyt, kun karhu oli jängällä. Karhu rukatti ämmän päälle ja käpälät pani olalle. Mutta ämmä sanoi: ¶
”En mie vihaa sinua ... mie olen vaimoinen ihminen”.  ¶
Ja karhu otti käpälät pois ja halkaisi ämmän vaatteet ja kattoi. Ja karhu ei tehnyt mitään muuta, lähti pois vain. ¶
Ja karhulla oli niin raskahat käpälät. ¶
Oulan Jouni, 83 v. ¶
Kalastaja, talon ukko. ¶
Pyssyjoki, 22.7.34. ¶
Porsangen. Ruija. ¶
31843 ¶
Lalla ja Kristohvi ovat vanhat epäjumalat.  ¶
Akti-Pietari , porolappalainen, on se mies, joka on ollut niijen fööräri elikkä ylimmäinen enkeli.  ¶
Sitten se oli semmoinen noita . Ja se uhras epäjumalille, Lallalle ja Kristohville. Ja kun sen uhrin piti saaha, niin sillä oli sauva , ja so nojas sen sauvan päälle ja joikas. Ja tuli kaukaa uhria, tuli niin kaukaa, kun se tahtoi.  ¶
Ja se oli semmoinen mies, että se lensi ilmaa myöten. Sitä ei oli selitetty, millä voimalla se lensi. Niinkun se oli siinä, niin on tuolla yksi pahta, jota käskethän Noippa , tuolla Käringissä meren rannalla. Se lensi Silvaariista sinne, se Akti-Pietari.  ¶
Se oli toinen paikka, oli se Noippa, minne hän lensi. Ja kusta hän tahtoi, tuli uhria. ¶
Se on selvä assii, että siellä oli ennen kaikenlaisia luita. Mutta net on lahonnut jo. Vanha ihminen ei eroittanut, mitä luita net oli. ¶
Kertoi ?????, n. ?? v. ¶
Porsangi, Pyssyjoki, 25.7. 1934. ¶
Muist. kirj. Jenny Paulaharju. ¶
19233 ¶
Kaksi kiveä on siellä noin meeteriä korkeat, ylhäältä kapeammat, alhaalta leveät. On paarret pantu alapuolelle kahen kiven viereen petäjästä. Olen kysynyt:  ¶
”Oletteko itse panneet, vai onko muut panneet?” ¶
On luita niijen juurella, kaikenlaista luuta, mettän elävien, jäniksen, poron. Olen kysynyt: ¶
”Oletteko itse niitä syöneet, vai on muut syöneet?” ¶
Mutta ne eivät ole vastanneet mitään. Kysyin sitten taas: ¶
”Suotteko ottaa tätä puuta?” ¶
Mutta ne eivät ääntänhet mitään. ¶
Ja minä otin ne puut, toin kotiin ja poltin takassa. Eikä tullut mitään pahaa. Ei kukaan kysynyt. ¶
27419 ¶
Lampaita .  ¶
Lampaille kiskothan marjan varvut , heti heinän jälkhen ottavat marjan varppui . Kantavat niitä risupensaisiin ja siihen samoilla risuilla sitovat kiinni, että siinä pysyvät. Panevat maahankin ja kiviä ja puita päälle.  ¶
Taahtikilvansaari on sikempänä Hestanientä, siellä käyvät. Hestaniemen lähellä on Kitsaari . Sieltä soutavat venheellä varppui kothin. Vaimot niitä repivät, vaimot tekevät ku miehetki.  ¶
Jäkäliäki ottavat. Jäkälät ei ole niin lamuset , etteivät lopu.  ¶
Koijun lehtiä ei oteta. Suorivat siellä lannassa niitä nuista risuista.  ¶
Kalansuljuja ja päitä keitethän lampaille.  ¶
Kertoi Oulan Jouni, talon vanhus, 83 v. ¶
Ruija. Pyssyjoki, 23.7.34. ¶
Muist. kirj. Jenny Paulaharju. ¶
19224 ¶
Keisin Alleppahta .  ¶
Keisin Alleppahassa on reikä myös. Siinä olen käynyt, ja siinä on uhrattu. Oli reijänsuu täynnä luita, ja luu on maareikään kasvanut. Se on semmoinen pimmee musta reikä sinne pahtaan, ja semmoinen kylmä haiju tuli siitä reijästä ulvos. Reikään oli ullirajasta 2-3 metriä. Siimanreijäksi sitä käsketään. Se on ollut ilmankin pahanäijän palvelija, siksi sitä on niin käsketty.  ¶
19225 ¶
Ne vanhan ajan ihmiset ovat palvelleet kiviä ja puita. Ilmankin niillä on pitänyt olla jotakin jumalanpalvelusta niiläkin. ¶
Niinkuin ryssätkin palvelee kuviansa, ja hekin heijän hommiansa pittäät. ¶
Kertoi Oulan Jouni, 72 v. ¶
Kalastaja. Pyssyjoki. ¶
Porsangerinvuono. ¶
Ruija, 23.7.1926. ¶
19234 ¶
Kivet ovat vieretysten niinkuin muukin parikunta, istuvat 50-60 cm:n päässä toisistaan. Ne on luotu kivet, ei pystytetty. Ei ole ihmisten panemia. ¶
Yksi puu on eessä niinkun alapuolella, toiset sivulla kahta puolta. Luita oli kivien ja puun vieressä. Kaivoin maata ja oli siinä vaikka minkä luita. ¶
Kivet ovat joka kantille n. puoli metriä paksut, melkein meetteri maasta ylöspäin koreat. Vaalakat ja harmaat. ¶
Sanothaan entisten niitä palvelleen. Alkumaailman äijät ovat niitä palvelleet, ensi tuhannen aikaiset äijät. ¶
Kertoi Oulan Jouni, 72 v. ¶
Kalastaja. Pyssyjoki. ¶
Porsangerinvuono. ¶
Ruija, 23.7.1926 ¶
19235 ¶
Silhvarin reikä .  ¶
Silhvarissa pitäisi olla reikä, niin syvä reikä, että kylmä juuma käypi ulvos siitä reijästä. En ole sitä nähnyt, mutta se maka pitäis mennä kauvas sinne Silhvarin sisälle. ¶
Kertoi Oulan Jouni, 72 v. ¶
Kalastaja. Pyssyjoki. ¶
Porsangerinvuono. ¶
Ruija, 23.7.1926 ¶
31672 ¶
Painijainen .  ¶
Painijainen painaa ihmistä, kun nukkuu. Sanovat, että se on verenseisauttamista. ¶
Mutta kaikkiin ei painijainen pysty. ¶
Kertoi Oulan Jouni, 84 v. ¶
Porsangi. Pyssyjoki, 23.7.1934. ¶
Muist. kirj. Jenny Paulaharju. ¶
36237 ¶
Lehmät tulee kotiin... ¶
Oulan Jouni aina panee kenkäheiniä isonvarpaan väliin, kun panee kenkää jalkaansa. Jouni näin panee siksi, että lehmät tulee paremmin kotiin kesällä. ¶
Jouni itse sanoi niin lappalaiselle. ¶
Oulan Jouni, 72 v. ¶
Pyssyjoki, 23.7.1926 ¶
Porsangerinvuono.Ruija. ¶
36238 ¶
Kun maito kuohuu hellalla, niin pittää panna siihen suoloja, ettei tule ruvet lehmän tuumiin. ¶
Markkina, 12.6.27 ¶
Skibotn. Jyykeävuono. ¶
Ruija. ¶
26506 ¶
Jalan parantaminen .  ¶
Jalka oli mulla poikki , olin silloin 14 v., ja silloin jalka kengänpaulalla raudottiin . Muori-vaina rauto . Mutta ei lujentunut vain luu.  ¶
Tuli meille lappalainen, väärti, kysyi onko meillä elävähoppee. Ei ollut. Nouti laavulta elävähoppeeta, se lujentaa luun, kun poikki on. Antoi lappalainen sitä mulle sisälle ja sanoi: ¶
”Ton jottan panne, mana tokku gost bautsas lee.” ¶
Niin sanoi, että mene sinne missä kipu on. Se lujeni jalka heti. ¶
Kertoi Oulan Jouni, vanha isäntä 83 v. ¶
Pyssyjoki. Porsangi, 23.7.1934. ¶
Muist. kirj. Jenny Paulaharju. ¶
26516 ¶
Para lehmii immee. Ihmiset tehhään paran. Ihmiset on synnyttäneet paran. ¶
Ämmä oli synnyttänyt paraa ja oli sanonut: ¶
”Synny synny parasein, ¶
puolen saat sielustani ¶
ja puolen ruumiistani.” ¶
Para kysyy: ¶
”Mitä pitää kantaa?” ¶
Sanoi poika, koira, ennen kun ämmä ennätti: ¶
”Kanna paljasta paskaa.” ¶
Kertoi Oulan Jouni, vanha isäntä 83 v. ¶
Pyssyjoki. Porsangi, 23.7.1934. ¶
Muist. kirj. Jenny Paulaharju. ¶
31577 ¶
Menimmä kerran saaren ranthan nukkumhan. Oli monta miestä, oli Kermuntiki. Mutta Kermunti ei voinu nukkua toisten miesten keskellä. Se makasi arinan vieressä, missä valkketa poltethan ja keitethän, ja iso kirves oli vieressä. Kummitukset sillä oli vaivana.  ¶
Ei niiltä pallii nukkuu saa, ne pakkaavat viemhän miesten välistäki, mutta arinan vieressä oli parree. ¶
Se oli Kermunti palvellu kahta herraa. Rietasta on helppo palvella.  ¶
Ei ne manalaiset olhet. Manalaiset on rauhalliset, ei ne pahaa tee.  ¶
Kert. Oulan Jouni, 84 v. ¶
Porsangi, Pyssyjoki. 23.7.1934. ¶
Muist. kirj. Jenny Paulaharju. ¶
31520 ¶
Kuolemaa spoovaa tikka . Se hakkaa seiniä ja sillä ihmisellä ei ole pitkä ikä.  ¶
Annin Juhanin seinää tikka hakkasi, eikä eläny Juhani monta vuotta. Sanoi kyllä sen Juhani tyhä joutavaksi. ¶
Lappalainen käskee tikkaa skuoritsu eli lykkyttömyyslintu .  ¶
Kert. Oulan Jouni, 84 v. ¶
Porsangi, Pyssyjoki. 23.7.1934. ¶
Muist. kirj. Jenny Paulaharju. ¶
31524 ¶
Iso härkä meillä tiesi faari vainaan kuoleman. Faari nukku sängyssä pirtin nurkassa. Sonni tuli aina ja hivutti sitä nurkkaa. Mutta ei tullu sitte enää kun faari kuoli. ¶
Vein sitte faaria sonnilla kirkonmaalle. Panimma arkun reelle. Härkä oli toisella puolella risuläjää kartanolla pangassa. Mutta katkasi pangan ja lähti mettään laukkomaan. Mie otin sen kiinni. Panin aisoin ja ajoin tien haaraan, ei etemmäs, siitä kirkonmaalle lähtee tie. Käskin muorin mennä härän ethen ja muori meni koko matkan eellä. Rukatuksella saimma arkun pois tien haarassa reestä, kun härkä lähti laukkomhaan kotiin. ¶
Se näki, kun tulit vastaanottajoat kirkonmaalta noutaan faaria. Luontokappale näkee liijempaa kun ihminen.  ¶
Kert. Oulan Jouni, 84 v. ¶
Porsangi, Pyssyjoki. 23.7.1934. ¶
Muist. kirj. Jenny Paulaharju. ¶
31353 ¶
Maahisen eläimiä oon nähny. On samanlaiset eläimet kuin meillä. Näin Vaaran laella. Me olimme toisessa kentässä, maahiaisen lehmät toisessa. Valkean ja punasen kirjavat lehmät messinkikellot kaulassa. Lähimmä ajamhan niitä pois niin ne kaothin. ¶
Kun olis vatkannu vaikka vaatteen niitten yli niin olisin ne saanu. ¶
Maahiset asuu tievojen alla. Maahiset on jossaki paikoissa.  ¶
Kerran oli kaffinhaiju navetassa, vaikka ei ollu yhtään ihmistä siellä. Maahiset siellä oli. Muutamat maahiset on pahat, kuvhaillaan että on lehmätki nurin puolin navetassa. Toiset on rauhalliset. ¶
Ne on maahiset ne Eevan kastamattomet lapset. Sitä se puhuu Lestatius. ¶
Kert. Oulan Jouni, 84 v. ¶
Porsangi, Pyssyjoki. 23.7.1934. ¶
Muist. kirj. Jenny Paulaharju. ¶
31853 ¶
Ullukapperi on tuo vaara tuossa, pohjoiseen Hestaniemen vaarasta. Se on semmoinen valkeapäinen vaara. Ja suomeksi se on Villalakki.  ¶
31854 ¶
Hestaniemen ja Kiksiniemen välillä on kivi, joka on ennen ollut sula . Sen kylkeen on pistelty toista kiveä, hyvin monensorttista kiveä siihen pistelty silloin kun se on ollut sulana, sulhan kivhen on pistelty toista kiveä. En tiijä, kuka on pistellyt.  ¶
Oulan Jouni, 84 v. ¶
Pyssyjoki. 24.7. 34. ¶
Porsangen. Ruija. ¶
35582 ¶
Liikoja pyhiä ovat täällä ennen pitänhet. Niitä oli kynttilä , juhannes , mikkeli ja pyhäinmiestenpäivä .  ¶
Ei niitä enää pietä pyhinä. ¶
Oulan Jouni, 83 v. ¶
Talon ukko. ¶
Pyssyjoki. 28.7. 34. ¶
Ruija. ¶
35583 ¶
Rukouspäivän pitävät keväällä, niinkun on ollut ennen täällä. Se on tehty hättiin, sottiin vaioin aikana. Mutta hallitus muutti sen syksyksi sitten. Ja sen me myös piäämme.  ¶
Mutta kun rukouspäivä muutethin, niin tulikin pian maailman sota. ¶
Rukouspäivänä jos keväällä menee merta soutamhan, niin tulee heti kova ilma. ¶
Oulan Jouni, 84 v. ¶
Pyssyjoki. 24.7. 34. ¶
26505 ¶
Savipuoli parannethan . Äijä meni fieruaan, otti kiven ja sillä paineli savipuolta ja sanoi:  ¶
”Sivelis leikkaa, ¶
sivelis leikkaa.”  ¶
Sitten pani kiven merhen. ¶
Se oli lannan lähtöä se äijä, Aaron Feetun faari. ¶
Kertoi Oulan Jouni, vanh isäntä 83 v. ¶
Pyssyjoki. Porsangi 24.7. 34. ¶
Muist. kirj. Jenny Paulaharju. ¶
31594 ¶
Kuolleen haamu .  ¶
Miehet veit ruumista, Sammel-äijä raukkaa kirkonmaahan. Tulit hevosella Sokkuvuonoon taloon yöksi. Jätettiin ruumis ulos vieripuolelle. Yöllä kuulevat, kun huutaa ja ärjyy, ääni menee etelhän päin.  ¶
Mie olin kotona Kentässä. Tuli aamu, mie menin ulos, täällä kotona tyhä olin. Sammel-äijä tulee ja hiihtelee kahdessa sauvassa ja puhelee. Mie pyörähdin tupaan sanomaan faarille: ¶
”Sammel-äijä on täällä.” ¶
Kun menimmä yhdessä kattomhan oli jo poissa. Meni kotiinsa päin, kun näin sen. ¶
Mutta Sokkuvuonosta veivät aamulla äijän kirkonmaahan. ¶
Se oli äijän haamu , semmonen kummitus , minkä mie näin.  ¶
Kertoi Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
31584 ¶
Annin Jussa vainaa kulkee .  ¶
Olen mie kuullu Annin Jussan tuolla sen omalla maalla Mätikössä. ¶
Päivä aika oli talvella, kun menin laon tykönä, niin Jussa siellä praatasi. Kuuntelin mutta en ymmärtäny puhetta. ¶
Se pruukas siinä eläissään toimittaa väkkeensä työhön. Jos toimitti nytki. ¶
Kertoi Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
31575 ¶
Rauhallinen vainaja .  ¶
Ihmiset sanoi, että faari-vainaa, Oula, oli jumalaton ihminen. Mutta mie sanon, että ei kulje faari. Enkä unistanu sitä, enkä mithän. ¶
Kolme oli joille pappi yhtaikaa mullan heitti: Oula-faari , Ala-Sammu ja Rasti-raukka . Otterbecki oli pappi. Mie tahon siltä faarille ruumissaarnan. Ja se pappi saarnas meiän faarille, että se oli uskovainen mies. Pappi sen tiesi. Oli pappi ripittäny faarin ja kun pappi ripitti, niin Oula-faari itki.  ¶
Toisille ei pappi saarnannu, vaikka Rasti-raukka oli kristitty. ¶
Paljon puhuivat siitä, että Oula-faari oli muka kristitty, mutta se oli hyvä ja rauhallinen kuolija, ja se on totta. ¶
Kert. Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
31576 ¶
Jumalaton kuolija kulkee .  ¶
Olin ylhäältä tulemassa pyssyn kanssa. Istun luokassa. Kuulen kun tulee ihminen, lähen hiihteleen, taas kulen, perässä tulee. Mie istun tien poskeen kattomhan. Ei tullu sivu minun. Mie kiraisin: ¶
”Kun olet vähä hiihtelly tätä tietä ennen eläissäsi, niin hiihtele vain, en mie pelkää.” ¶
Ja siihen se jäi tulija pajun nenän taka. ¶
Joka on kiinni omasuudessaan, ei se malta täältä lähteä. Se on jumalaton kuolija. ¶
Kert. Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
31774 ¶
Marras on tyhä marraskesi . Nahka kun menee löyhään, se on marraskesi.  ¶
Kert. Oulan Jouni, 84 v. ¶
Porsangi, Pyssyjoki 25.7. 1934. ¶
Muist. kirj. Jenny Paulaharju. ¶
31557 ¶
Toisella kuolleilla on arkku raskas. Mutta kun ruumista puhuttelee, se kevii. ¶
”Sun pitää keventää ittes.” ¶
Jotka on kironneet Herran säitä elässään, ja kun ne tuodaan venheellä kirkonmaalle, niin aina tulee kova sää.  ¶
Veimmä Juntti vainaata kirkonmaahan, teki kauhean kovan västan. Mutta Aapon Sammu oli kova mies. Se manasi: ¶
”Jos sie alat pahotteleen säittes kanssa, panemma merhen.” ¶
Ja heti tuli vaisto. Russamarkkaan sen veimmä venheellä. Siitä rajasta tuli helpompi, kun siitä vietiin hevosella Lemminjokeen. ¶
Kert. Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
35581 a ¶
Joulu , Pyssyjoki  ¶
Oli juhlapäiviä. Jeesuksen lahjapäivä, loppispäivä, kynttilänpäivä, Neittyt Marian kirkkoonkäyminen, kolme joulupäivää, kihlatuorestai, pitkäperjantai ja pääsiäinen. ¶
Antin Sammun Anna-Leena. ¶
Pyssyjoki 26.7. 1934. ¶
Joulua piettiin kolme neljä joulupäivää. ¶
Lihat, kalat jo arkina hakattiin ja kahvi jauhettiin. Huoneet korjattiin, puut hakattiin valmiiksi kaikki. Ei jouluaattonakaan tehty mitään, käveltiin vain krannitaloissa. ¶
Lihaa, voita, kryynivelliä syöttiin. Kylmetty maito oli koottu pyttyihin. Se pieksettiin puulla, niinkun velliä tuli siitä, kalmatakku , se jouluna syöttiin.  ¶
Ensimmäisenä jouluiltana ei keitetty mitään. ¶
Mutta jouluaattona illalla oli puuro ryssänkryyneistä keitetty. Ja juustoa syöttiin. Kesällä oli jo tehty lamppaanmaijosta juustoja. Juustoa leikattiin kahvikuppiin. ¶
35581 b ¶
Joulu , Pyssyjoki  ¶
Eivät saaneet lapset taajoa. Rissuu lapset sai, jos taajoi. ¶
Joulunpyhät faari ja muori lukivat ja veisasivat. Faarilla oli kantele, itte oli tehnyt. Ja suomenkielinen nuottikirja, josta saattoi soittaa kanteleella virsiä.  ¶
Ei käyty kirkossa. Ei ollut kirkkoa kun Lemminjoessa, vuononperässä. Itte kukin talossansa piti jumalanpalvelusta. Luettiin rukousta ja evankeliumia ja epistoloita. ¶
+++ ¶
Pääsiäisenä oli myös kolme pyhää ennen.  ¶
Oulan Jouni, 83 v. ¶
Pyssyjoki, 25.7. 34. ¶
Porsanger. Ruija. ¶
Muist. kirj. Jenny Paulaharju. ¶
36254 ¶
a. Kallanpojat on taivaalla, tähtiä ovat.  ¶
Koitosta koittoon on kaheksan tiimaa joulun aikana, kun on päivänkoitto yli tunturin ja illalla sammuu. Aurinko on silloin upissa, yöllä, ja näyttää ittensä toisille pojille. Kun täällä on valoisa, silloin on toisessa paikassa pimeä.  ¶
Aurinko on isompi kun mailma. Mie luulen, että mailma liikkuu. Mailma on ymmyräinen, ja se seisoo yhen navan päällä .  ¶
Kun syntyy, tulee uusi kuu . Toinen puoli kuuta, alakuulla on seikat veet, ja ylikuulla on isommat veet.  ¶
Ihmiset taikuroivat tähtien kanssa. Taivasten taivaat ei voi sinua käsittää. Herran istuin on taivaassa, kuinka korkealla, sitä ei viisaatkaan käsitä. ¶
+++ ¶
b. Puunhakossa alakuulla hakattu puu lahoo kovasti. Ajaksia on hakattu puolesta kuusta täythen kuuhun, ja vielä täyvestä kuusta puolhen kuuhun. Niin net räkkää kovasti, eivätkä mätäne. Kun kassuva kuu .  ¶
+++ ¶
c. Revontulet leimuaa, kun pimmi alkaa tulla. Jos net on alhaalla, tulee hyvät säät. Mutta kun net leimuaa yli taivaan, tulee kovat säät, pakkaset.  ¶
Oulan Jouni, 83 v. ¶
Pyssyjoki, 25.7. 34. ¶
Porsanger. Ruija. ¶
Muist. kirj. Jenny Paulaharju. ¶
35584 ¶
Lihakeitto keitettiin laskiaisena . Silloin oli lihavatiistai , ja sen perästä tuhkakeskiviikko .  ¶
Ja laskiaisena syötiin porrasaitaa , jota pakkanen oli purrut, ja ankassa oli traania . Mullakin oli kaksi ankkaa traania. Puhasta maksaa pantiin räytymään tynnyriin, kaksi pohjaa oli siinä ja reijästä maksat sisään. Ja tappi päälle. Viikon kun oli huoneessa, räyvyttiin valmiiksi, ja alapuolelta maksoi oli reikä, mistä sai traanin laskea pois. Ja tynnyristä tuli pari ankkaa rasvaa.  ¶
Laskiaisena lasketeltiin luokasta. Ja vanhat miehet lauloivat: ¶
”Lauluja nyt laskekaamme, ¶
jouluvirttä veisakkaamme...” ¶
Sivakoilla äijät oikein lasketeltiin. Eivätkä het tahtoneet kaatua. ¶
Oulan Jouni, 83 v. ¶
Pyssyjoki, 25.7. 34. ¶
Porsanger. Ruija. ¶
Muist. kirj. Jenny Paulaharju. ¶
31819 ¶
Aarihauta .  ¶
Vanha ihminen on koonnu vanhat rahat ja pannut maan alle. Ne alkaa siellä palaa. Kahdesti vuodessa ne palaa: Juhanneksen yönä ja Tuomaan päivän yönä, kolme päivää ennen joulua. Savu nousee.  ¶
Mutta aarihaudalla on vahti, kova vahti, se passaa sitä. Hirmuisen kova vahti, mutta joka ymmärtää, se rahan ottaa. ¶
Täällä pitäis olla paljo aarihautoja. Rahat on astiassa, katajasta tehyssä arkussa. Mie olen nähny arkun, joka oli maanalustaa varten tehty. Ostin kajan lappalaiselta ja sieltä sen löysin. Lappalainen oli sen tehny sitä varten, että maahan panna. Mie sen valkkiaan panin. ¶
Äijät on sanoneet, kun ovat panneet, että ei saa jos ei ole oma käsi ottamassa. ¶
Kert. Oulan Jouni, 84 v. ¶
Porsangi, Pyssyjoki, 25.7. 34. ¶
Muist. kirj. Jenny Paulaharju. ¶
36269 ¶
Taivhan valkiat elikkä revontulet , kunka net palaa, niin siitä otetaan merkkiä.  ¶
Kun taihvan valkiat palaa, tulee pakkaset ja kylmät tuulet. Mutta kun net on alhaalla, niin tulee hyvät säät. ¶
Oulan Jouni, 83 v. ¶
Pyssyjoki, 26.7. 34. ¶
Porsangerinvuono. ¶
Ruija. ¶
Viheltää ei ole pruukannu vanha ihminen. Nuoret vain viheltää. Ne rännää olla kun ruijalaiset. ¶
Minusta on hirveä kuulla, kun viheltää. Ei vanhemmat suvanneet sitä. Sanoit ennen, että ne on pirun palvelijat , jotka viheltää.  ¶
Oulan Jouni, 84 v. ¶
Porsangi, Pyssyjoki, 25.7. 34. ¶
Muist. kirj. Jenny Paulaharju. ¶
36252 ¶
Tähtiä , Pyssyjoki  ¶
Otavassa on seittemän tähteä. Sitä pietään päivänmerkkinä , ennen piettiin, kun ei ollut kelloa. Kattottiin, kunka se aina kääntyi. Sillä on pyrstö , kolme tähteä.  ¶
Aaroninsauva on kanssa taivaalla, ja siinä on kolme tähteä. Se alkaa näkyä iästä ja menee ympäri. Se on pystyssä niinkun sauva.  ¶
Kallanpojat net on aina samat.  ¶
Pohjantähti se on aina pohjoisen puolessa. Se on iso tähti, se on ilmassa semmoinen kirkas tähti. Jutelee se, se ei ole alhaalla.  ¶
Linnunrataa kattovat, että koska lumen sattaa, onko lumeton talvi vai luminen.  ¶
Tähti kurattaa , kun se kurattaa valkean soiton itsestään. Jos täältä etelästä tähti kurattaa pohjoseen päin, niin tulee sieltä päin sää. Jos se kurattaa itään päin, niin sieltä päin tulee sää.  ¶
Kointähti se on taivaalla. Niitä on kaksi. Toisena vuotena ei näy kun yksi, toisena taas kaksi. Muutamina vuosina se toinen tähti muuttuu iltatäheksi . Toinen ei näy, kun vasta kun uusi vuosi alkaa. Harvoina vuosina ne kahen näkyy aamun asti.  ¶
Koitosta koittoon on joulun aikana kaheksan tiimaa. Ja päivänvaalo on silloin lyhyt, on fiini vaalo kun päivä loppuu.  ¶
Marsikuun lopussa alkaa päivä näkymään koko yön, 28 marskuussa olemme nähneet, kun olemme menneet merelle, että koitto menee aavalla läpi yön. ¶
Oulan Jouni, 83 v. ¶
Pyssyjoki, 26.7. 34. ¶
Porsangervuono. ¶
Ruija. ¶
36063 ¶
Paijupiipari tehtiin, kun oltiin mettässä.  ¶
Väänthään paiju ja otethaan sisus pois, ja toisheen päähän tehään kieli. Joskus on kahta päätä piipari, ja keskeltä puhuthaan. ¶
Oulan Jouni, 83 v. ¶
Pyssyjoki, 31.7. 34. ¶
Porsanger. Ruija. ¶
Muist. kirj. Jenny Paulaharju. ¶
3XXXX ¶
Ensimmäinen, joka on Pyssyjoen kirkonmaahan haudattu, on lukkarin tytär Anna-Leena . Ja se on nyt kirkonmaan nimi.  ¶
Lemminjoella on kirkonmaan nimi Kirsti.  ¶
Kirkonmaalla on töllikkä , mihin ruumiita panhan ennen kun hauta kaivethan.  ¶
Kraavari kerran nukkui kirkonmaalla, kirkonvierhat , halttit , tulivat kattomhan. Aidan taka piti mennä, ei saanu nukkua kirkonmaalla. Vaikka tämä kirkonmaa on puhas, ei ole luita ylös plokattu.  ¶
Tämä kirkonmaa on alun viidettäkymmentä vuotta. Oula-faari on ensi penkissä, etupuolella on 5-6 ruumista. Yhdeksänneljättä vuotta on siitä kun faari on kuollut. ¶
Kert. Oulan Jouni, 84 v. ¶
Porsangi, Pyssyjoki, 29.7. 1934. ¶
Muist. kirj. Jenny Paulaharju. ¶
34807 ¶
Sivakka on koijua. Pituus on 2,26 m. leveys kannasta 7, nenäpuolesta 9 sm, Ennen oli harja päällä, muutta tässä Oulan Jounin sivakassa ei ole harjaa, aivan lattea se on. Sivakassa on nenä ja perä . Ja keskellä on pängäs , jossa on sivakkavitta . Pohjassa on olas .  ¶
Sivakka sauva on koijua taikka pihlajaa ja siinä sompa katajasta, nahkaisella orrolla kiinni sauvassa. Ja alapäässä on piikki.  ¶
Kahta sauvaa pyssyjokelainen käyttää. ¶
Oulan Jouni, 83 v. ¶
Pyssyjoki, 1.8. 34. ¶
Ruija. ¶
31198 ¶
Pyssyjoki on saanut siitä nimensä, kun se joki on niin suora ja pitkä kun pyssy.  ¶
Norjaksi se on Börselven. ¶
Oulan Jouni, 83 v. ¶
Pyssyjoki, 1.8. 34. ¶
Porsangen. Ruija. ¶
Laulu Erkheikistä/Vise fra Erkheikki ¶
Hyvän illan sanon sulle kultani armas ¶
ko tulen taas sua tervettimhään ¶
:/: Sinisiä silmiä kasvoita kaunhiita ¶
mun teki mieleni kattelemhaan:/: ¶
Vaikka mie jo vaeltasin ympäri maata ¶
asusin jo jäämeren takana ¶
:/:Kuvasi oon kätkety syðämeni alle ¶
toivoni ei piðä lakata:/: ¶
Suutarivaimon kehtolaulu ¶
Kekkä tet oletta tet pienet pojat ¶
ko mie en tunne teitä? ¶
Piuvali pauvali piuvali pauvali ¶
ko mie en tunne teitä? ¶
Toinen teistä taitaa olla ¶
se kunnon Miinan poika? ¶
Piuvali pauvali piuvali pauvali ¶
se kunnon Miinan poika? ¶
Olettako tulheet, olettako tulheet ¶
kenkiänne hakemahaan? ¶
Piuvali, pauvali, piuvali, pauvali ¶
kenkiänne hakemahaan? ¶
Suutari oon menny koko viikoksi ¶
kyläle neulomahaan. ¶
Piuvali, pauvali, piuvali, pauvali ¶
kyläle neulomahaan. ¶
Tulkkaa sitte ensi viikola ¶
kenkkiänne hakemahaan ¶
Piuvali, pauvali, piuvali, pauvali ¶
kenkkiänne hakemahaan ¶
ja Miinale tervheisiä. ¶
Piuvali, pauvali, piuvali, pauvali ¶
ja Miinale tervheisiä. ¶
Älkkää kaatakkaa piimäpyttyä ¶
porstuussa mennessänne. ¶
Piuvali, pauvali, piuvali, pauvali ¶
Ja tuopi pienele Ullelele ¶
Yhðet sukat pitkevarsiset ¶
Ja kahðeksen markan hintaset ¶
Älä itkelele, pappa tullelelee ¶
Tuopi tossut pikkusele Ullelele ¶
Pikipohjaset, paksusaumaset ¶
Ja kahðeksen markan hintaset ¶
Minun ensi kehtolaulu ¶
Ensi laulu minkä kuulla sain, ¶
Oli mamman kehtolaulu. ¶
Sanat pehmeiset meni syðämheen, ¶
Ja itku siiheen loppui. ¶
Net lullathiin minun pehmeesti, ¶
Niin rauhalisesti unheen. ¶
Tien sievän mulle näytethiin ¶
Sinne meiðän pienheen talhoon. ¶
Tie muistuu mulle vielä nyt ¶
Ko silmät kiini panen. ¶
Siinä enkeli seissoo naurain ¶
Niin kaunihiisti mulle. ¶
Ko väsynheenä illalla ¶
Panen maata rauhalisesti, ¶
Kuuluu kuiskaus mamman hauðasta; ¶
Minun ensi kehtolaulu. ¶
Se laulu Jeesuksesta oon, ¶
vapattaajasta meiðän. ¶
Mamma laulaa nyt, mie tieðän sen, ¶
taivhaisen kuoron kansa. ¶
Jos voisin laulaat ko lintu voi ¶
Jos voisin laulaat ko lintu voi ¶
jos sois mun ääni ko leivon soi ¶
:/: niin kotirannoile laulaisin ¶
ja murheet mielestä poistaisin:/: ¶
Jos voisin lenttäät ko lintunen ¶
ja matkustella halk’ ilmojen ¶
:/: niin kotihiini mie lentäisin ¶
ja sinne huoleni heittäisin:/: ¶
Mutt’ en voi laulaat ko lintu voi ¶
ei soi mun ääni ko leivon soi ¶
:/: en voi mie lenttäät halk’ ilmojen ¶
en päästä kotini rannoileen:/: ¶
Kuule, kuule, ¶
ko mie kuiskaan sulle. ¶
:/:Annatko sie syðämesi ¶
ikiomaks mulle?:/: ¶
Kyllä, kyllä, ¶
kyllä toimheen tulhaan. ¶
:/:Sie jo talvet tukkitöissä ¶
mie jo rukkia rullaan:/: ¶
Piippu, piippu, ¶
kukkaro ja piippu. ¶
:/: Vanhaan pojan tavaroita ¶
kukkaro ja piippu.:/: ¶
Kiulu, kiulu, ¶
ämpäri ja kiulu. ¶
:/: Vanhaan piijan tavaroita ¶
ämpäri ja kiulu. ¶
Kiikkuu, kiikkuu, ¶
killinpoika kiikkuu. ¶
:/:Vanhaan piijan olkapäilä ¶
killinpoika kiikkuu. ¶
Torniolaakson laulu ¶
Oi terve kaunis Tornionmaa, ¶
sie seutu armainen! ¶
:/: Ken täälä ellää koðin saa ¶
ja onnen ainaisen.:/: ¶
Oon meilä artheet runsahat; ¶
suot suuret, mettämaat, ¶
:/: vuolaitten väyläin rantamat ¶
ja vaarat malmikhaat.:/: ¶
Suloinen meile aina oon ¶
tää seutu pohjainen, ¶
:/: loistossa kesäauringon ¶
ja revontulien.:/: ¶
Isäimme joukko viljeli ¶
niitymme, peltomme, ¶
:/: ja kylät, kirkot rakensi ¶
omaisuu  ðeksemme.:/: ¶
Ken lukkee heiðän vaivojaan, ¶
oi, Herra iäinen? ¶
:/: Sie auta meitä vaalimhaan ¶
aarteita isien.:/: ¶
Suo meile täälä elläissä ¶
sun siunauksesi ¶
:/: ja täältä kerran lähteissä ¶
autuutes luonasi.:/: ¶
Maa oon niin kaunis ¶
Maa oon niin kaunis, ¶
kirkas Luojan taivas, ¶
ihana oon sieluitten toiviotie. ¶
Mailman kautta ¶
kuljema laulain, ¶
taivasta kohði matka vie. ¶
Rienttäävä aika, ¶
vierähtäävät vuoðet, ¶
miespolvet vajothaan unholhaan. ¶
Kirkhaana aina ¶
sieluitten laulun ¶
taivhainen sointu säilyy vaan. ¶
Enkelit ensin ¶
paimenile lauloi, ¶
sielusta sieluhun kaiku soi: ¶
Kunnia Herran, ¶
maassa nyt rauha, ¶
ko Jeesus meile armon toi. ¶
Jouluyö, Juhlayö ¶
Jouluyö! Juhlayö! ¶
Päättyny kaikki oon työ, ¶
Kaks vain valvhel' oon puolisoa, ¶
Lapsen herttasen nukkuessa, ¶
:/:Soimikätkyessään:/: ¶
Jouluyö! Juhlayö! ¶
Paimenila yksin työ, ¶
Enkeli taivhaasta ilmotti heil': ¶
:/:Kristus syntyny oon!:/: ¶
Jouluyö! Juhlayö! ¶
Täytetty nyt oon työ. ¶
Olkhoon kunnia Jumalale! ¶
Maassa rauha kans ihmisile ¶
:/:Olkhoon suosio suur'!:/: ¶
Mun syðän sielä kulkkee ¶
Mun syðän sielä kulkkee ¶
Jeesuksen tallissa. ¶
mun mieli sielä ollee ¶
niin ko olis kotona. ¶
Se oon mun sielun paikka, ¶
mun uskon toivomus. ¶
Ikuisesti se muistuu ¶
siunattu jouluyö. ¶
Se pieni pimmee talli ¶
syðämele rakas oon. ¶
Siin’ joka päivä opin ¶
pilkkaamista jättämhään. ¶
Siit’ kiitoksela löyðän ¶
mun sielun pesäsen; ¶
pyhästä tallisesta, ¶
Jeesuksen soimesta. ¶
Mie levittäisin kukkii ¶
sinun soimen ympäri. ¶
Sun eðestä mie elän, ¶
ja mie kuolen sinule. ¶
Mun sielu sieltä löyttää ¶
oikkeen iloaikansa; ¶
sun syntymisen aika, ¶
siunattu jouluyö. ¶
Turkin poovessa:/: ¶
/:Enkä tiiä kelle annan:/: ¶
Rassaa kannan, rassaa kannan ¶
Turkin poovessa. ¶
Laiska trenki ¶
Ko sattui kerran laiska trenki ¶
Hiljan ylös kähmiipi ¶
Hakkee sukkaa saapastansa ¶
Löyttää yhren paikastansa ¶
Illala paiskannu ¶
Sieltä hän märkänä löyttää net nyt. ¶
BOKMÅL ¶
Suutari oli siivo ja auttoi elläimiitä joita hän kohtas. Oletko sie koskhaan auttanu elläintä? Tunnetko muita eeventyyriitä missä joku auttaa toissii? ¶
Muurhaispounussa assuu paljon muurhaissii. Mikä työ oon muurhaisilla muurhaispounussa? ¶
Honninkimettiset laitethaan honninkkii. Miksi ihmiset syöđhään honninkkii? ¶
Miksi pyyttääjät ammuthaan suorssii? ¶
Suutari piti selvittäät arvauksen ette hän saattoi vaphauttaat neiđon. Tieđätkö sie jonku arvauksen? ¶
Suutari piti sorteerata hietajyvät ja valmuesiemenet. Miksi se oon vaikkee tehtäävä? ¶
Luje eeventyyrin Askepotista. Mihin hän sai linnuilta appuu? ¶
Tieđätkö mikä oon pato? ¶
Miksi noita ei halunu näyttäät ette hän ihmetteli joka kerta ko suutari selvitti tehtäävän? ¶
Miksi niilä yhđekselle neiđola oli valkkheet vaattheet ja verkkohuivi muottoin eđessä? ¶
olthiin kasunheet likelä jokia ja järviä. Ruijassa het harjaanuthiin nopeasti työtelemhään ja elämhään merelä, ja het olthiin sepät kalanpyytäjät. ¶
Toiset alethiin työtelemhään Kaivuonon kuparipruukissa, minkä ympärille kasusi kokonhansa oma yhtheiskunta: koulu, kauppa, kirkko, teatteri ja asumapaikkoja, joissa perheet asuthiin omissa pienissä hirsitaloissa. ¶
Melkheen puolet asukhaista olthiin tulheet Suomesta ja Tornionlaaksosta.   ¶
VAIMOT Mettätyö, kruuvatyö ja kalanpyytö oli tavalisesti miehitten työtä. Vaimot piethiin huolen talosta, lapsista ja elläimistä. Het tehthiin ruan ja ommelthiin vaatheita justhiin niin ko het olthiin sen oppinheet Suomessa ja Tornionlaaksossa. ¶
Vaimot olthiin harjaantunheet työtelemhään yhessä. Het muun muassa kovothiin puita suurta leipäuunia varten, jota monet perheet käytethiin yhessä. Vaimot olthiin myötä avittamassa, ko miehet olthiin lähössä kalanpyythöön. Vaimot kans valmistethiin kalan sen jälkhiin ko miehet tuothiin sen maihin.   ¶
Toiset alethiin työtelemhään Kaivuonon kuparipruukissa, minkä ympärille kasusi kokonhansa oma yhtheiskunta: koulu, kauppa, kirkko, teatteri ja asumapaikkoja, joissa perheet asuthiin omissa pienissä hirsitaloissa. ¶
Melkheen puolet asukhaista olthiin tulheet Suomesta ja Tornionlaaksosta.   ¶
VAIMOT Mettätyö, kruuvatyö ja kalanpyytö oli tavalisesti miehitten työtä. Vaimot piethiin huolen talosta, lapsista ja elläimistä. Het tehthiin ruan ja ommelthiin vaatheita justhiin niin ko het olthiin sen oppinheet Suomessa ja Tornionlaaksossa. ¶
Vaimot olthiin harjaantunheet työtelemhään yhessä. Het muun muassa kovothiin puita suurta leipäuunia varten, jota monet perheet käytethiin yhessä. Vaimot olthiin myötä avittamassa, ko miehet olthiin lähössä kalanpyythöön. Vaimot kans valmistethiin kalan sen jälkhiin ko miehet tuothiin sen maihin.   ¶
Toiset alethiin työtelemhään Kaivuonon kuparipruukissa, minkä ympärille kasusi kokonhansa oma yhtheiskunta: koulu, kauppa, kirkko, teatteri ja asumapaikkoja, joissa perheet asuthiin omissa pienissä hirsitaloissa. ¶
Melkheen puolet asukhaista olthiin tulheet Suomesta ja Tornionlaaksosta.   ¶
VAIMOT Mettätyö, kruuvatyö ja kalanpyytö oli tavalisesti miehitten työtä. Vaimot piethiin huolen talosta, lapsista ja elläimistä. Het tehthiin ruan ja ommelthiin vaatheita justhiin niin ko het olthiin sen oppinheet Suomessa ja Tornionlaaksossa. ¶
Vaimot olthiin harjaantunheet työtelemhään yhessä. Het muun muassa kovothiin puita suurta leipäuunia varten, jota monet perheet käytethiin yhessä. Vaimot olthiin myötä avittamassa, ko miehet olthiin lähössä kalanpyythöön. Vaimot kans valmistethiin kalan sen jälkhiin ko miehet tuothiin sen maihin.   ¶
Sammeli Kippainen oli ensimäinen kuka asettui asumhaan Pyssyjokheen. ¶
Sammeli pakeni hättää ja nälkkää Enontekiön Peltovuomasta. Tunturisaamelaiset olthiin muistelheet hänele siitä ihmheelisestä maasta mikä oli tunturiitten takana, ja siitä eriskumhaisesta merestä joka ei jäävy talvela. Niinpä hän kokos talonväjen, ja hiljemin syksylä het lähethiin kohi sitä luvattuu maata missä meri ei koskhaan jäävy. ¶
Het reisathiin Tenojoven vuomaa pitkin Utsjoven ja Kaarasjoven kautta. Reisun aikana Sammeli tuli kippeeksi. Utsjovela hän uhras yhen taalerin ja nelje äyrii ette hän tulis paremaksi. Se oli 26. desemperikuuta 1751. ¶
Vähitellen hän tuli perheen kans rannikolle, Porsanginvuonon eteläoshaan. Ensisti hän asettui Lemmijokheen, mutta se ei ollu hyvä paikka assuut. Niinpä hän ja hänen peret souvethiin venheelä vuonoo pitkin kauvemaksi pohjaisheen ja pykäthiin kammin Pyssyjovenniemheen vuonon öystäpuolela. ¶
Hänen emäntä ja lapset olthiin jo kurjat ja vaipunheet. Het valitethiin siksi ko het häyvythiin vajelttaat vierhaassa ja auttiissa maassa, missä ei saattanu nähhä muuta ko meren ja korkkeet tunturit. Sammeli, kuka itteki oli vaipunu, kiikkui Hestaniemen vaaran pääle. Hän katteli ympäri ja tuli sitte takaisin perheen tykö. Hän sanoi: Älkkää itkekkää! Mie olen löytäny kaunhiin ja hyvän sijan missä ei asu kukhaan. Täälä oon puita ja elläimiitä, kaikenlaissii kalloi, joki täynä lohta ja mäntymettä joka kasvaa alas kiini ranthaan saakka. Mie olen löytäny paratiisin. ¶
Sammeli otti hänen perheen myötä ja asettui Pyssyjoven suuhun asumhaan, ja sielä oli hyvä assuut. ¶
KORTNR. ¶
NORSK BOKMÅL ¶
Suutari Dratewka ¶
Olipa kerran nuori suutari jonka nimi oli Dratewka. Hän oli kauheen köyhä, niin köyhä ette hän ei omistannu muuta ko sen, mitä hänelä oli päälä: traassui, kulunheet kengät ja väskyn, jossa oli leivänpää. Ko hän vajelsi kylästä kylhään, paikkas hän vanhoita kenkkii missä hyvänsä hän käviki. ¶
Yhtenä päivänä Dratewka kulki ison mettän läpi. Yhtäkkii hän näki hajonheen muurhaispounun kuusen alla. Se oon häytyny hajota viimi kevväänä, ko karhuu tytyväisenä oli syöny muurhaisten munnii. Muurhaisrievut laukothiin virkkuina eđestakaisin, kannelthiin yhđen ja yhđen hietajyvän, yhđen ja yhđen neulan ja rakenethiin muurhaispounun uuđesti. Dratewka armatti muurhaissii. Hän otti lakin päästä, ja sillä hän kokos muurhaispounun rästit niin hyvin ko saattoi. ¶
Ko muurhaistronninki näki tämän, meni hän muurhaispounun lajele ja sanoi: ¶
«Kiitos sinule, hyvä mies. Jos olet koskhaan häđässä, niin met tulema ja autama sinnuu.» ¶
Suutari muijoili. Kuinka makka nämät muurhaisrievut saatethiin auttaat häntä? Hän kumarsi ja käveli menemhään. ¶
Meni talvi ja meni kevät. Yhtenä päivänä oli Dratewka taas kulkemassa vihristen ja sieviin mettiin läpi, ja taas hän näki ette joku oli käyny mettässä tekemässä tuhhoo. Vanhaan pötäjän reijässä hän näki hajonheen honninkimettisten pesän. Honninkiplaattoi makas maassa, ja honninki huilas puusta. Ja tosin oli karhuu käyny tekemässä tuhhoo kans täälä. Dratewka alkoi auttamhaan honninkimettissii. Hän kokos yhtheen honninkiplaatat ja toppas honningin huilaamasta. ¶
Ko honninkimettisten tronninki näki tämän, hän tuli esile ja sanoi: ¶
«Kiitos sinule, hyvä mies. Jos olet koskhaan häđässä, niin mie tulen ja autan sinnuu.» ¶
Taas Dratewka muijoili, kumarsi ja käveli menemhään. ¶
Meni talvi, meni kevät. Dratewka kulki pitkää pattoo pitkin, joka meni kahđen ison järven välissä. Järvessä uiskenteli villisuorssii. Ko villisuorsat huomathiin Dratewkan, het alethiin väköttämhään ja lymythiin vesiheinhään. Het näjet tieđethiin ette pyyttääjät pruukathiin naakkiit pattoo pitkin, ja het sihđathiin ja ammuthiin heitä piilala ja pyyvilä. Suutari olestui ja huusi: ¶
«Älkkää pöläkkää, pikku suorsaset. En halluu loukata teitä, mie vain halluun tyhä iloita siitä kuinka sievät tet oletta. En aijo tappaat teitä, mie halluun vain syöttäät teile leippää!» ¶
Sitte suutari alkoi paiskomhaan leipämourui vetheen. Suorsat uithiin vesiheinästä näkyvhiin, syöthiin joka leipämourun ja ihmetelthiin tätä tuntematonta, hyvvää makkuu. Vanhiin suorsa, jolla oli siivissä kaikista kaunhein sininen färi, sanoi: ¶
«Kiitos sinule, hyvä mies, ettet tappanu meitä, mutta kyllältit meitä. Jos olet koskhaan häđässä, niin met tulema ja autama sinnuu.» ¶
Dratewka muijoili ja hunteeras: «Kuinka teistä saattais olla minule hyöttyy? Kengän ilttii että saata minun eđestä neuloot, kanturaa että saata piikaroiđa.» Mutta hän kumarsi kaunhiisti ja käveli menemhään. ¶
Dratewka vajelsi kauvas ja vieläki kauvemas, siksi ko hän tuli kaukhaisheen maahan. Tässä maassa oli linna, ja linnassa oli toorni. Toornissa istui neito lukkuin takana, noiđan fankina. ¶
Linnan ulkopuolela seisoi väkkee ja het praatathiin: ¶
«Voi, jos tyhä joku saattais naiđa toornin neiđon, niin hän pääsis vaphaaksi.» ¶
«Mutta tyhä se, joka jaksaa tehđä kaksi tehtäävää ja selvittäät arvauksen, saapi naiđa neiđon.» ¶
«Piian mie freistaan,» sanoi Dratewka. ¶
«Älä ole niin rohkee, senki pöllö! Eikö elämä ole sinule rakas? Jokhainen, joka freistaa mutta ei menesty, menettää pään.» ¶
Mutta Dratewka sanoi uuđesti: «Mutta piian mie freistaan kuitenki.» ¶
«Friiarit, jokka oon rikkhaamat ja arvokkhaamat ko sie, oon freistanheet: ritarit, hertuugit ja kuninkhaanpoijat. Yksikhään heistä ei menestynny tekemhään tehtääviitä eikä selvittämhään arvausta. Noita oli armoton; hän repi jokhaiselta pään pois!» ¶
Mutta Dratewka oli päättäny: «Mie menen sinne ja freistaan.» Suutari meni linnan verrääjän tykö ja kopisti. Noita tuli ulos ja kysyi sitte: ¶
«Kuka sie olet? Miksi kopistat ovvee?» ¶
«Mie halluun naiđa toornin neiđon.» ¶
«Saat kaksi tehtäävää ja arvauksen, sitte vasta saat neitosen!» ¶
«Joo, sen kyllä aijon freistata!» sanoi Dratewka. ¶
Noita laski hänen linnhaan ja vei hänen seittemenen oven läpi kamarhiin, jossa oli klasin etheen pantu rautatangot. Hän sanoi: ¶
«Tässä sinule säkki jossa oon hiettaa ja valmuesiemeniitä. Ennen auringonnoussuu häyđyt nämät erottaat, muutoin pään sie menetät!» Noita meni ulos ja lukutti suutarin kamarhiin seittemen oven taka. Suutari istui alas, krapsutti päätä ja hunteeras: ¶
«Niin iso säkki! Hietajyvät erittäin, valmuesiemenet erittäin… Tässä oon työtä nokko koko vuođele, kevhäästä kevhäässeen, ja noita käskee ette häyđyn tehđä sen ennen ko aurinko noussee! Voi, Dratewka-riepu, voi, voi, voi! ¶
Äkkii hän kuuli äänen; se oli jotaki mikä surisi seinää pitkin klasin vieressä. Ääni tuli likemäksi ette likemäksi - tuhanssii ja tuhanssii muurhaissii, niin paljon ettei niitä saattanu eđes lukkeet, marssithiin sisäle rautatankkoin läpi. Dratewka hyppäs ylös ja tyyhensi laattiile säkin jossa oli hiettaa ja valmuesiemenii. Muurhaiset alethiin kaikin työtelemhään saurasti. Het kannelthiin valmuesiemenii oikkeele, hietajyvvii vasemalle. Ennen keskiyötä het olthiin erottanheet valmuesiemenet ja hietajyvät toisista. Taas se surisi seinää pitkin. Muurhaiset marssithiin takaisin metthään. Dratewka ilattui, otti laattiilta sen tyyhän säkin, tälläs sen pään alle kuottaksi ja nukatti. ¶
Ko aamu koitti, aukaisi noita iloisenna ja tytyväisenä net seittemen ovvee. Hän oli valmis repimhään pään pois taas yhđeltä friiarilta. Kamarissa noita näki ette valmuesiemenet olthiin yhđessä läjässä oikkeela, ja hietajyvät yhđessä läjässä vasemalla. Sillä välin suutari suijutteli jäseniitä hyvän yöunen jälkhiin. Noita ihmetteli kovastiki, mutta ei näyttäny sitä. Hän tyhä sanoi: ¶
«Neito kađotti kulta-avvaimen järvheen. Ennen auringonnoussuu sen häyđyt löyttäät, muutoin pään sie menetät!» ¶
Niinpä Dratewka meni niitten kahđen ison järven tykö. Hän olestui pađon vierele ja hunteeras kauheesti kuinka hän jaksais löyttäät avvaimen. Kukahan tietäis missä neito kađotti sen? Missä järvessä oli neito saunonu? Olthiinko järvet kauheen syvät ja kovavirtaiset? Ko hän seisoi siinä syvissä ajatuksissa, niin suorsa iti vesiheinästä ja kysyi: ¶
«Mitä tarvittet, rakas ystävä?» ¶
«Mie häyđyn löyttäät kulta-avvaimen jonka neito kađotti ko hän oli saunomassa. Jos en löyđä sitä ennen ko aurinko noussee, noita reppii minulta pään pois. ¶
«Älä hättäile, rakas ystävä. Kaikki suorsat sukalethaan ja kaikki kalat hajethaan avvainta sinule.» ¶
Vesiheinässä humisi, suorsat uithiin järvele. Veđessä kiehui. Kalat uithiin syvhään. Aika kului, mutta viimen yksi kala löysi avvaimen. Kala toi avvaimen suorsale, suorsa toi sen etheenkäsin vanhiimalle suorsale, ja vanhiin suorsa otti sen myötä rannale ja sanoi: ¶
«Älä hättäile, rakas ystävä. Met olema löytänheet kulta-avvaimen.» Dratewka kiitti suorssaa ja laukkoi noiđan tykö avvaimen kans. ¶
Noita ihmetteli kovastiki, mutta ei näyttäny sitä. Hän tyhä sanoi: ¶
«Kultainen avvain, kultainen verrääjä, joku häyttyy lenttäät pois, mutta kumpi meistä?» ¶
Noita käski ette Dratewka kyyttää häntä ylös seittemensattaa ja seittemenkymmentäseittemen trapun pykälää, siksi ko het tulthiin kiini toornin lajele saakka. Kulta-avvaimella noita aukaisi kultaoven. Het astuthiin kamarhiin, missä yhđeksen neittoo istuthiin vieritysten. Kaikila oli valkkeet vaattheet päälä ja ohukainen huivi kasvoitten eđessä. ¶
Noita sanoi sitte: «Toornin neiđon häyđyt näyttäät, muutoin pään sie menetät!» Dratewka kattoi neittoi pitkän aijan. Kuka heistä erottui? Kaikki het olthiin samannäköiset, justhiin niin ko valkkeet hanhiit kentälä. Kuka niistä saattais olla toornin neito? Kuinka hän saattais tiettäät kuka oon se oikkee? ¶
Murheelisena suutari ajatteli itteksensä: «Voi ei, voi ei, nyt oon minun viimi hetki tullu.» ¶
Mutta ennen ko hän oli ajatellu valmhiiksi, hän näki ette parvi honninkimettissii lensi klasista sisäle. Net humisthiin ympäri lommaa. Viimen net luothiin kultaisen kransin sen viimisen neiđon pään ylipuolele. ¶
«Hän oon se oikkee,» huusi Dratewka ja laukkoi viimisen neiđon tykö. Neito hyppäs ylös, repi pois sen ohukaisen huivin ja heitti ittensä suutarin kaulan ympäri. ¶
«Voi, sie hyväntahtoinen! Sie olet pärjäny minun!» ¶
Ko noita näki tämän, hän muuttui hetkessä vankaksi linnuksi, räpytteli siivilä ja lensi aukinaisesta klasista ulos mailmalle. Het ei koskhaan ennää nähnheet noittaa. Niinpä Dratewka ja neito piđethiin häät ja elethiin onnelisesti kaikki päivät. ¶
Laulu Erkheikistä/Vise fra Erkheikki ¶
Hyvän illan sanon sulle kultani armas ¶
ko tulen taas sua tervettimhään ¶
:/: Sinisiä silmiä kasvoita kaunhiita ¶
mun teki mieleni kattelemhaan:/: ¶
Vaikka mie jo vaeltasin ympäri maata ¶
asusin jo jäämeren takana ¶
:/:Kuvasi oon kätkety syðämeni alle ¶
toivoni ei piðä lakata:/: ¶
Suutarivaimon kehtolaulu ¶
Kekkä tet oletta tet pienet pojat ¶
ko mie en tunne teitä? ¶
Piuvali pauvali piuvali pauvali ¶
ko mie en tunne teitä? ¶
Toinen teistä taitaa olla ¶
se kunnon Miinan poika? ¶
Piuvali pauvali piuvali pauvali ¶
se kunnon Miinan poika? ¶
Olettako tulheet, olettako tulheet ¶
kenkiänne hakemahaan? ¶
Piuvali, pauvali, piuvali, pauvali ¶
kenkiänne hakemahaan? ¶
Suutari oon menny koko viikoksi ¶
kyläle neulomahaan. ¶
Piuvali, pauvali, piuvali, pauvali ¶
kyläle neulomahaan. ¶
Tulkkaa sitte ensi viikola ¶
kenkkiänne hakemahaan ¶
Piuvali, pauvali, piuvali, pauvali ¶
kenkkiänne hakemahaan ¶
ja Miinale tervheisiä. ¶
Piuvali, pauvali, piuvali, pauvali ¶
ja Miinale tervheisiä. ¶
Älkkää kaatakkaa piimäpyttyä ¶
porstuussa mennessänne. ¶
Piuvali, pauvali, piuvali, pauvali ¶
Ja tuopi pienele Ullelele ¶
Yhðet sukat pitkevarsiset ¶
Ja kahðeksen markan hintaset ¶
Älä itkelele, pappa tullelelee ¶
Tuopi tossut pikkusele Ullelele ¶
Pikipohjaset, paksusaumaset ¶
Ja kahðeksen markan hintaset ¶
Minun ensi kehtolaulu ¶
Ensi laulu minkä kuulla sain, ¶
Oli mamman kehtolaulu. ¶
Sanat pehmeiset meni syðämheen, ¶
Ja itku siiheen loppui. ¶
Net lullathiin minun pehmeesti, ¶
Niin rauhalisesti unheen. ¶
Tien sievän mulle näytethiin ¶
Sinne meiðän pienheen talhoon. ¶
Tie muistuu mulle vielä nyt ¶
Ko silmät kiini panen. ¶
Siinä enkeli seissoo naurain ¶
Niin kaunihiisti mulle. ¶
Ko väsynheenä illalla ¶
Panen maata rauhalisesti, ¶
Kuuluu kuiskaus mamman hauðasta; ¶
Minun ensi kehtolaulu. ¶
Se laulu Jeesuksesta oon, ¶
vapattaajasta meiðän. ¶
Mamma laulaa nyt, mie tieðän sen, ¶
taivhaisen kuoron kansa. ¶
Jos voisin laulaat ko lintu voi ¶
Jos voisin laulaat ko lintu voi ¶
jos sois mun ääni ko leivon soi ¶
:/: niin kotirannoile laulaisin ¶
ja murheet mielestä poistaisin:/: ¶
Jos voisin lenttäät ko lintunen ¶
ja matkustella halk’ ilmojen ¶
:/: niin kotihiini mie lentäisin ¶
ja sinne huoleni heittäisin:/: ¶
Mutt’ en voi laulaat ko lintu voi ¶
ei soi mun ääni ko leivon soi ¶
:/: en voi mie lenttäät halk’ ilmojen ¶
en päästä kotini rannoileen:/: ¶
Kuule, kuule, ¶
ko mie kuiskaan sulle. ¶
:/:Annatko sie syðämesi ¶
ikiomaks mulle?:/: ¶
Kyllä, kyllä, ¶
kyllä toimheen tulhaan. ¶
:/:Sie jo talvet tukkitöissä ¶
mie jo rukkia rullaan:/: ¶
Piippu, piippu, ¶
kukkaro ja piippu. ¶
:/: Vanhaan pojan tavaroita ¶
kukkaro ja piippu.:/: ¶
Kiulu, kiulu, ¶
ämpäri ja kiulu. ¶
:/: Vanhaan piijan tavaroita ¶
ämpäri ja kiulu. ¶
Kiikkuu, kiikkuu, ¶
killinpoika kiikkuu. ¶
:/:Vanhaan piijan olkapäilä ¶
killinpoika kiikkuu. ¶
Torniolaakson laulu ¶
Oi terve kaunis Tornionmaa, ¶
sie seutu armainen! ¶
:/: Ken täälä ellää koðin saa ¶
ja onnen ainaisen.:/: ¶
Oon meilä artheet runsahat; ¶
suot suuret, mettämaat, ¶
:/: vuolaitten väyläin rantamat ¶
ja vaarat malmikhaat.:/: ¶
Suloinen meile aina oon ¶
tää seutu pohjainen, ¶
:/: loistossa kesäauringon ¶
ja revontulien.:/: ¶
Isäimme joukko viljeli ¶
niitymme, peltomme, ¶
:/: ja kylät, kirkot rakensi ¶
omaisuu  ðeksemme.:/: ¶
Ken lukkee heiðän vaivojaan, ¶
oi, Herra iäinen? ¶
:/: Sie auta meitä vaalimhaan ¶
aarteita isien.:/: ¶
Suo meile täälä elläissä ¶
sun siunauksesi ¶
:/: ja täältä kerran lähteissä ¶
autuutes luonasi.:/: ¶
Maa oon niin kaunis ¶
Maa oon niin kaunis, ¶
kirkas Luojan taivas, ¶
ihana oon sielujen toiviotie. ¶
Mailman kautta ¶
kuljema laulain, ¶
taivasta kohthaan matka vie. ¶
Rienttäävä aika, ¶
vierähtäävät vuoðet, ¶
miespolvet vajothaan unholhaan. ¶
Kirkhaana aina ¶
sielujen laulun ¶
taivhainen sointu säilyy vaan. ¶
Enkelit ensin ¶
paimenile lauloi, ¶
sielusta sieluhun kaiku soi: ¶
Kunnia Herran, ¶
maassa nyt rauha, ¶
ko Jeesus meile armon tuoi. ¶
Jouluyö, Juhlayö ¶
Jouluyö! Juhlayö! ¶
Päättyny kaikki oon työ, ¶
Kaks vain valvhel' oon puolisoa, ¶
Lapsen herttasen nukkuessa, ¶
:/:Soimikätkyessään:/: ¶
Jouluyö! Juhlayö! ¶
Paimenila yksin työ, ¶
Enkeli taivhaasta ilmotti heil': ¶
:/:Kristus syntyny oon!:/: ¶
Jouluyö! Juhlayö! ¶
Täytetty nyt oon työ. ¶
Olkhoon kunnia Jumalale! ¶
Maassa rauha kans ihmisile ¶
:/:Olkhoon suosio suur'!:/: ¶
Mun syðän sielä kulkkee ¶
Mun syðän sielä kulkkee ¶
Jeesuksen tallissa. ¶
mun mieli sielä ollee ¶
niin ko olis kotona. ¶
Se oon mun sielun paikka, ¶
mun uskon toivomus. ¶
Ikuisesti se muistuu ¶
siunattu jouluyö. ¶
Se pieni pimmee talli ¶
syðämele rakas oon. ¶
Siin’ joka päivä opin ¶
pilkkaamista jättämhään. ¶
Siit’ kiitoksela löyðän ¶
mun sielun pesäsen; ¶
mun pyhästä tallisesta, ¶
Jeesuksen soimesta. ¶
Mie levittäisin kukkii ¶
sinun soimen ympäri. ¶
Sun eðestä mie elän, ¶
ja mie kuolen sinule. ¶
Mun sielu sieltä löyttää ¶
oikkeen iloaikansa; ¶
sun syntymisen aika, ¶
siunattu jouluyö. ¶
Turkin poovessa:/: ¶
/:Enkä tiiä kelle annan:/: ¶
Rassaa kannan, rassaa kannan ¶
Turkin poovessa. ¶
Laiska trenki ¶
Ko sattui kerran laiska trenki ¶
Hiljan ylös kähmiipi ¶
Hakkee sukkaa saapastansa ¶
Löyttää yhren paikastansa ¶
Illala paiskannu ¶
Sieltä hän märkänä löyttää net nyt. ¶
1. pers mie puhun ¶
2. pers sie puhut ¶
3. pers hän puhhuu ¶
1. pers met puhuma ¶
2. pers tet puhutta ¶
3. pers het puhuthaan ¶
Mie puhun kainun kieltä Mie  en  puhu ... ¶
Sie puhut kans rui(j/ð)aa Sie  et  puhu... ¶
Hän puhhuu tyhä /rui(j/ð)aa Hän  ei  puhu ... ¶
Met puhuma kielestä Met  emmä  puhu ... ¶
Tet puhutta saamenkieltä Tet  että  puhu ... ¶
Het puhuthaan aamusta ilthaan Het  ei  puhu ... ¶
Puhu hithaammasti! Älä puhu ... ¶
Puhukkaa selvästi! Älkkää puhukkaa ... ¶
1. pers mie asun ¶
2. pers sie asut ¶
3, pers hän assuu ¶
1. pers met asuma ¶
2. pers tet asutta ¶
3. pers het asuthaan ¶
Mie asun Raisissa/ ¶
Pyssyjovessa Mie  en  asu ... ¶
Sie asut kotona Sie  et  asu ... ¶
Hän assuu perheen kansa ¶
pienessä talossa Hän  ei  asu ... ¶
Met asuma Tromssassa Met  emmä  asu ... ¶
Tet asutta koko kesän ulkomaala Tet  että  asu ... ¶
Het asuthaan Ruottissa Het  ei  asu ... ¶
Asu siinä! Älä asu ... ¶
Asukkaa siinä Älkkää asukkaa --- ¶
1. pers mie syön ¶
2. pers sie syöt ¶
3, pers hän syöpi ¶
1. pers met syömä ¶
2. pers tet syöttä ¶
3. pers het syö(ð)hään ¶
Mie syön leippää Mie  en  ... ¶
Sie syöt murkinaa Sie ... ¶
Hän syöpi liian paljon Hän ... ¶
Met syömä lämmintä ruokkaa Met ... ¶
Tet syöttä kylmää kallaa Tet ... ¶
Het syö(ð)hään neljen aikana Het ... ¶
Syö nyt! Ä... ¶
Syökkää ruvan! Ä... ¶
Kaikki poja  t  oon täälä ¶
Tyttäret tulhaan kaupasta ¶
Hän osti uu(ð)e  t  sivaka  t  (uusi:uu(ð)e-) ¶
Mie tulen pyhänä ¶
Suomalaiset tulhaan keskiviikkona ¶
Hän tullee vii(ð)en kuu(ð)en aikana ¶
Jussa: Hyvvää päivää! ¶
Leena: Päivää! Kuka sie olet? ¶
Jussa: Mie olen Jussa. Mutta kukapa sie olet? ¶
Leena: Mie olen Leena. Jussa mistä sie olet? ¶
Jussa: Mie olen Raisista. Mistäpä sie olet Leena? ¶
Leena: Mie olen Pyssyjovesta. Mie olen Pyssyjoven kaunis tytär. Kunka se mennee, Jussa? ¶
Jussa: Kiitoksii paljon, se mennee hyvin. ¶
Leena: Hyvästi, Jussa, ja näkemiin! ¶
Jussa: Hyvästi, Leena, Pyssyjoven kaunis tytär. ¶
Ja näkemiin. Toivottaavasti! ¶
Ensi laulu minkä kuulla sain, ¶
Oli mamman kehtolaulu. ¶
Sanat pehmeiset meni syðämheen, ¶
Ja itku siiheen loppui. ¶
Net lullathiin minun pehmeesti, ¶
Niin rauhalisesti unheen. ¶
Tien sievän mulle näytethiin ¶
Sinne meiðän pienheen talhoon. ¶
Tie muistuu mulle vielä nyt ¶
Ko silmät kiini panen. ¶
Siinä enkeli seissoo naurain ¶
Niin kaunihiisti mulle. ¶
Ko väsynheenä illalla ¶
Panen maata rauhalisesti, ¶
Kuuluu kuiskaus mamman hauðasta; ¶
Minun ensi kehtolaulu. ¶
puhhuut:puhu- ¶
Rui(j/ð)a ¶
saamenkieli:s.kiele-:s.kieltä ¶
hi(ð)as:hithaa- ¶
selvä ¶
assuut:asu- ¶
kotona ¶
Tromssa ¶
kesä ¶
ulkomaa ¶
Ruotti ¶
syö(ð)ä:syö-:syöpi ¶
leipä:leivä-:leippää ¶
murkina (ruoka) ¶
liian ¶
ruoka:ruva-:ruokkaa ¶
kala ¶
sivakka:sivaka- ¶
suomalainen:s.laise-:s.laista ¶
kaunis:kaunhii- ¶
toivottaavasti ¶
minkä (relativ pron.) ¶
kuulla:kuule-:kuulee ¶
saa(’/ð)a/saa’a:saa-:saapi ¶
pehmeinen:pehmeise-:pehmeistä ¶
itku ¶
loppuut:lopu- ¶
lullata:lullaa- ¶
rauhalinen:rauhalise-:rauhalista ¶
tie ¶
sievä ¶
näyttäät:näytä- ¶
muistuut ¶
kiini ¶
naurain ¶
väsyny:väsynhee- ¶
panna maata ¶
kuiskaus:kuiskaukse- ¶
hauta:hau(ð)a-:hauttaa ¶
1. pers mie puhun ¶
2. pers sie puhut ¶
3. pers hän puhhuu ¶
1. pers met puhuma ¶
2. pers tet puhutta ¶
3. pers het puhuthaan ¶
Mie puhun kainun kieltä Mie  en  puhu ... ¶
Sie puhut kans rui(j/ð)aa Sie  et  puhu... ¶
Hän puhhuu tyhä rui(j/ð)aa Hän  ei  puhu ... ¶
Met puhuma kielestä Met  emmä  puhu ... ¶
Tet puhutta saamen kieltä Tet  että  puhu ... ¶
Het puhuthaan ¶
aamusta ilthaan Het  ei  puhu ... ¶
Puhu hithaammasti! Älä puhu ... ¶
Puhukkaa selvästi! Älkkää puhukkaa . ¶
1. pers mie asun ¶
2. pers sie asut ¶
3, pers hän assuu ¶
1. pers met asuma ¶
2. pers tet asutta ¶
3. pers het asuthaan ¶
Mie asun Raisissa/ ¶
Pyssyjovessa Mie  en  asu ... ¶
Sie asut kotona Sie  et  asu ... ¶
Hän assuu perheen kansa ¶
pienessä talossa Hän  ei  asu ... ¶
Met asuma Tromssassa Met  emmä  asu ... ¶
Tet asutta koko kesän ¶
ulkomaala Tet  että  asu ... ¶
Het asuthaan Ruottissa Het  ei  asu ... ¶
Asu siinä! Älä asu ... ¶
Asukkaa siinä Älkkää asukkaa... ¶
1. pers mie syön ¶
2. pers sie syöt ¶
3, pers hän syöpi ¶
1. pers met syömä ¶
2. pers tet syöttä ¶
3. pers het syö(ð)hään ¶
Mie syön leippää Mie  en  ... ¶
Sie syöt murkinaa Sie ... ¶
Hän syöpi liian paljon Hän ... ¶
Met syömä lämmintä Met ... ¶
ruokkaa ¶
Tet syöttä kylmää kallaa Tet ... ¶
Het syö(ð)hään neljen ¶
aikana Het ... ¶
Syö nyt! Ä... ¶
Syökkää ruvan! Ä... ¶
Kaikki poja  t  oon täälä ¶
Tyttäret tulhaan kaupasta ¶
Hän osti uu(ð)e  t  sivaka  t  (uusi:uu(ð)e-) ¶
Mie tulen pyhänä ¶
Suomalaiset tulhaan keskiviikkona ¶
Hän tullee vii(ð)en kuu(ð)en aikana ¶
Ensi laulu minkä kuulla sain, ¶
Oli mamman kehtolaulu. ¶
Sanat pehmeiset meni syðämheen, ¶
Ja itku siiheen loppui. ¶
Net lullathiin minun pehmeesti, ¶
Niin rauhalisesti unheen. ¶
Tien sievän mulle näytethiin ¶
Sinne meiðän pienheen talhoon. ¶
Tie muistuu mulle vielä nyt ¶
Ko silmät kiini panen. ¶
Siinä enkeli seissoo naurain ¶
Niin kaunihiisti mulle. ¶
Ko väsynheenä illalla ¶
Panen maata rauhalisesti, ¶
Kuuluu kuiskaus mamman hauðasta; ¶
Minun ensi kehtolaulu. ¶
Jussa: Hyvvää päivää! ¶
Leena: Päivää! Kuka sie olet? ¶
Jussa: Mie olen Jussa. Mutta kukapa sie olet? ¶
Leena: Mie olen Leena. Jussa mistä sie olet? ¶
Jussa: Mie olen Raisista. Mistäpä sie olet Leena? ¶
Leena: Mie olen Pyssyjovesta. Mie olen Pyssyjoven kaunis tytär. Kunka se mennee, Jussa? ¶
Jussa: Kiitoksii paljon, se mennee hyvin. ¶
Leena: Hyvästi, Jussa, ja näkemiin! ¶
Jussa: Hyvästi, Leena, Pyssyjoven kaunis tytär. ¶
Ja näkemiin. Toivottaavasti! ¶
KI Anonsi / Kväänin kielityöntekkiijä, oversatt til kvensk   20.03.2019 Pirjo Paavalniemi ¶
Kainun institutti – Kvensk institutt oon kväänin kielen ja kylttyyrin nasjunaali sentteri. Institutin tehtäävännä oon säilyttäät ja eistäät kväänin kieltä ja kylttyyrii, ja kans jakkaat tiettoo kväänin kielestä ja kylttyyristä samfynnissa. Institutti oon Pyssyjovessa, Porsangissa, ja se oon ollu toimessa vuoesta 2007 alkkain. ¶
Kväänin kielen tunnustethiin omaksi kieleksi aprillikuussa 2005, ja vuoesta 1998 alkkain oon kvääniilä ollu nasjunaalin minuriteetin status. ¶
Institutin prioriteeratut työtehtäävät oon ette eistäät kieltä, jakkaat tiettoo, triivata Kielitinkkaa ja olla myötä aloittamassa kväänin kieli- ja kylttyyritoimii eriliikaisesti lapsii ja nuorii varten. Institutti saapi peruskuurttoo Kylttyyridepartementilta. ¶
Kväänin kielityöntekkiijä ¶
Halluisitko sie työtelä kväänin kielen kans? Met hajema persuunaa kellä oon hyvät taiot sekä puhhuut ja kirjoittaat kväänin kieltä. Se oon kans tärkkee ette sie saatat jakkaat tiettoo, ja jos sie olet työtely opettaajana lastentarhaassa, lastenkoulussa tahi raavhaittenopetuksessa, niin sie olet justhiin se ketä met hajema! ¶
Työtehtäävät: ¶
Vaatimukset: ¶
Met panema painon kans näihin: ¶
Met tarjooma viran nasjunaalissa sentterissä jossa oon interesantit työtehtäävät ja uloskäsin suunatut toimet. Institutin mudernit lukaalit oon luononkaunhiissa ympäristössä, ja työpaikassa oon hyvä faaki- ja työmiljöö. Met kans autama sinnuu löytämhään asumapaikan. ¶
Hakufristi: 08.04.19 ¶
Kysymykshiin viran ympäri vastaa institutin johtaaja Hilde Skanke tlf. 46 54 88 70. ¶
Lähätä hakemuksen ja CVn tänne: Kainun institutti – Kvensk institutt, 9716 Børselv tahi e-posthiin: hilde.skanke(a)kvenskinstitutt.no. ¶
Katto kans:    www.kvenskinstitutt.no ¶
Histooria 5 – «Valmistava klassi kväänile Vesisaaressa»  ¶
Vielä 1950-luvula oli lapsia kekkä vieläki koethiin norjalaistamispolitikkia. Usiammat ei osanheet norjaa ko het alotethiin koulun, eikä saanheetkhaan puhua ommaa kotikieltä. Koulu oon ollu tähelinen kielipolitikin areena. Eri aikhoin se oon tarkottannu sekä norjalaistamista ja äitinkielen opettamista. Koululain jälkhiin vuona 1860 kouluaian laajenethiin, ja nyt oli 9-12 kouluviikkoa vuoessa. Sitte kiertokoulun, missä opettaja reisas kylhiin ja opetti lapsitten kotona, lopetethiin. Määrätty kielipolitikki sanoi ette “norjan kielestä tullee aian myötä opetuskieli”. Vesisaaren defineerathiin sekakielidistriktiksi. Alussa sielä puhuthiin saamea ja norjaa, ja hiljemin sitte kans kvääniä. ¶
Vuona 1863 sai Vesisaari 100 speesidaaleria “valmistavaa klassia” varten kväänin lapsile. Lemmijoen interkomunaalissa arkiivissa löytyy kouluprotokolla Vesisaaren kaupunkikoulusta ja kväänin valmistavasta klassista vuositten 1881 ja 1890 välilä. Lapset piethiin oppia norjaa, mutta heän puhekieltä saatethiin käyttää opetuksessa. ¶
Valmistavat klassit olthiin osa kansankoulua, ja koululaiset olthiin 6-8 vuotta vanhat ko het alethiin. Kouluaian tehthiin pitemäksi niin ette kvääninkieliset lapset oppiva norjaa. Het hääythiin alottaa vuosi ennen norjankielisiä. Klassin piti valmistaa koululaiset koulunkäyntiä varten keskikoulussa. Kaks ensimäistä vuotta het piethiin oppia lukemhaan äitinkielelä, ja kaks seuraavaa vuotta olis pääfookus ette het oppiva norjaa. Koulussa oli paljon poissaoloa, sillon ko lapset olthiin sairhaat tahi työtelthiin. Monet opettajat oon kommenteeranheet ette “lapset kekkä olthiin kaikki päivät poissa, oon soutanheet mertä». ¶
Vuoen 1870 kouluinstruksin jälkhiin jokhainen koulukommisuuni päätti kunka paljon kvääniä piti käyttää koulussa. Vuoelta 1875 ehotti kirkkoherra ette kväänilapset piethiin oppia lukemhaan ommaa äitinkieltä, ja sitte oli kaks vuotta norjan kielen opetusta. Vuona 1880 tuli uusi määräys joka rajotti kaksikielistä opetusta. Nyt saamenkieliset ja kvääninkieliset lapset piethiin oppia norjaa muila apuneuvoila, niin ko kuvitten avula, ei oman äitinkielen avula. Kväänilinjan lopetethiin vuona 1912. Instruksin lopetethiin formellisti vasta vuona 1962/63 ko Isotinka käsitteli tätä Saamenkomitean (Samekomiteen) neuvosta. ¶
Histooria 6 – Kvääni, suomalainen, norjansuomalainen, sen ja sen jälkeläinen...  ¶
Kväänikäsitys ja relasuuni kväänitten/norjansuomalaisten ja suomalaisten välilä oon ajottain ollu monimukkanen. Siitä oon puhuttu paljon ja debatitten kliima oon ollu kova. Norjalaistamispolitikin tähen, jonka viethiin läpi 1870-luvulta kiini toisheen mailmansothaan saakka, ihmiset ajatelthiin ette sana “kvääni” oli negatiivinen nimitys. Sen tähen muutamat ei halua käyttää tätä nimitystä, ja het haluava käyttää sannaa norjansuomalainen tahi suomensukunen kväänin sijasta. Samala monet suomalaiset jokka oon elänheet isoman osan elämästä Norjassa kuttuthaan itteänsä norjansuomalaisiksi. ¶
Ko Vesisaaren Norja–Suomi-seuran perustethiin vuona 1963, ja hiljemin kans muut seurat, niin se oli seura kaikile kekkä oon suomensukuset, sekä kväänile ja äskönsiirtynheile suomalaisile. Hiljemin jokku näistä seuroista oon jakkaintunheet, ja tääpänä oon omat seurat mikkä työtelevä kväänitten ja norjansuomalaisten intressitten eestä, niitten seuroitten lisäksi mikkä oon Norjassa asuvia suomalaisia varten. Usiammissa paikalislaakissa oon jäsenet kaikista joukoista, ja näissä ei eroteta ette mihin joukkhoon kukaki kuuluu. Kolme issointa maantäkkävää liittoa oon Ruijan kvääniliitto, minkä perustethiin vuona 1987, Norjalais-suomalainen liitto, minkä perustethiin vuona 1982, ja Kveeni Suomi liitto, minkä perustethiin vuona 2000. ¶
Tääpänä oon definisuunikysymys ette kekkä oon kväänit – avioliitot entisten etnisten rajoitten yli oon sekottanheet väen. Siitä oon tullu jokhaisen oma valinta, ja monissa perheissä ihmiset defineeraava ittensä eri tavala; vanhimet kuttuva ittensä piian norjalaisiksi, nuorimat kattova ittensä piian saamelaisiksi tahi kvääniksi. Monele, olletikki nuorile, mooli ei ole defineerata ittele tyhä yhen identiteetin. Heilä oon erilaisia identiteettiä samala tahi eri aikhoin. Monele oon yhtheistä se ette het aian myötä oon tulheet ylpeiksi omasta taustasta, ja het oon tietosesti valinheet viehä kväänin perinön etheenpäin. ¶
Samala siirtyvä usiammin ja usiammin uuet suomalaiset ja suomensukuset Pohjas-Norjhaan. 1990-luvulta saakka enniimiten tervheyen työntekijöitä ja rakenustyöntekijöitä, mutta kans muitten ammatitten työntekijöitä. Het tuleva tänne työttymyyen tähen tahi tekemhään työtä lyhkäiseksi aiaksi – tervheyen työntekijät usiasti tyhä muutamaksi viikoksi tahi kuukaueksi. Meilä oon taas entiset sesonkivaelukset, mutta piian kans joku näistä jääpi asumhaan? ¶
KODE ¶
Stallu jouluaattona ¶
Yhđessä kylässä, kaukana pois, olthiin muutamat lapset tierailemassa ulkona tyyräämäluokassa. Heilä oli niin soma. Se oli jouluaatto ja kuu oli iso ja fiini. Mutta vanhiimat lapset tieđethiin hyvin ette tämmöisennä päivänä ei piđä olla ulkona niin hiljain. Jouluaattona piti olla rauhalista. ¶
Ja, tođelaki. Jonkun aijan päästä heiđän mammat sanothiin: «Rakkhaat lapset, kuu oon jo korkkeela. Se oon yö ja aika panna nukkumhaan. Muistakkaa ette saatatta jouttuut Stallun säkkhiin.» ¶
Lapset huuđethiin ette het aijothiin tyyrätä tyhä kerran vielä. Kuu loisteli maiseman yli, mutta kalvheissa likelä luokkaa makas Stallu luurailemassa. ¶
Ko lapset tulthiin nokko likele, niin hän viskas taijan heiđän pääle ja sanoi: «Jatkakkaa tyhä tyyräämistä, minun lapset. Mie fangitten teiđät!» Poijat ja tyttäret menthiin uuđesti ylös luokkaa ja jatkathiin tyyräämistä. Heilä oli niin soma. ¶
Mutta jonkun aijan päästä tuli Stallu esile ison nahkasäkin kans. Hän pani säkin luokan aluksheen. Ko lapset tyyräthiin alas, het jouđuthiin suorhaan säkkhiin. ¶
Stallu solmi säkin kiini ja vatkas sen olale. Sitte hän lähti kävelemhään kothiin käsin. Hän käveli ja käveli, mutta säkissä oli paljon lapsii, ja se oli Stallule raskas kannela, vaikka hän oli iso ja väkkeevä. Lopuksi Stallu vaipui niin ette hän häytyi levätä pikkuisen. ¶
Hän hengasti säkin yhđele oksale ja sanoi: «Nukukkaa nyt, lapset, mie menen metthään niitten neljen järven taka leppäämhään.» Sitte hän lähti. ¶
Aika kului. Stallu oli lähteny pois, ja lapset olthiin säkissä joka roikkui oksala. Kaikki lapset olthiin pölästynheet, ja pienimät itkethiin. ¶
«Mitä meile tullee tapattumhaan?» kysyi yksi heistä. ¶
«Stallu halluu syöđä meiđät!» kuiskas toinen takaisin. ¶
Silloin yksi nuoremista poijista kysyi: «Oonkhaan jollaki neulomaneuvoi myötä?» ¶
Ja niin oliki. Yhđelä tyttäristä oli sekä neula ja lanka pienessä nahkapuusissa jota hän kantoi plakkarissa. ¶
Poika otti neulomaneuvot ja leikkas omala veittelä reijän säkkhiin. Lapset puđothiin maahan niin ette tomhaatti. ¶
Poika joka oli leikanu säkin, käski kaikkii noutamhaan kivvii ja panemhaan niitä säkkhiin. Ko säkki oli kohta täynä, hän hyppäs itte sen sisäle. Toiset neulothiin reijän kiini ja laukothiin kothiin. Nyt poika oli yksin säkissä. ¶
Höykänä tuli Stallu takaisin ja kysyi: «Olettako tet vieläki sielä?» ¶
«Olema kyllä», vastas poika. ¶
Stallu vatkas säkin olale ja käveli menemhään. Hän ei ollu kävely kauvoin ennen ko hän alkoi vaitelemhaan: ¶
«Kauhee ko tet oletta raskhaat. Mutta teitähän oon paljon lapsii säkissä» ¶
Häđin tuskin hän jaksoi mennä kothiin sen raskhaan kurpan kans. ¶
Ko hän tuli kothiin, kiikkui hän ylös katole. Hän kurkhaatti piipphuun ja huusi Luhtakalle, hänen ämmäle: ¶
«Luhtakka! Oletko sie kotona?» ¶
Jo vain, hän oli sielä. ¶
«Pane ison pađan tulisijale. Minula oon paljon lihhaa jota pittää keittäät!» huusi Stallu. ¶
Luhtakka nouti pađan ja täytti sen veđelä. Sitte hän hengasti pađan vinkkhaan tulisijan yli ja pyysi ette Stallu paiskaa alas lihan. ¶
Stallu aukaisi säkin ja huiskutti sitä. Kivet puđothiin ulos ja piipusta alas ja lennelthiin isola voimala suorhaan pathaan. Vinkka josta pata roikkui, hajos, ja pata putos tulisijhaan niin, ette tuhkaa, tulta ja savvuu lenteli joka suunthaan. ¶
Luhtakka huusi suutuksissa: «Senki pöllö, olet pilanu koko keskipäivän! Missä oon liha? Missä oon lapset? Tässä oon tyhä kivvii eikä mithään muuta!» ¶
Stallu ei kuulu mitä ämmä huusi. Hän luuli ette ämmä sanoi pađan olevan täynä. Niinpä hän vastas hänele: ¶
«Ota sitte isoman pađan, ota sen ison vaskipađan!» ¶
Hän ođotti pikkuisen, ja sitte hän huiskutti säkkii vielä kerran. Nyt poika putos alas. Luhtakka huusi taas äijäle: ¶
«Heitä pois viskaamasta alas kivvii. Kaikki liha oon poissa, oon tyhä pikku poikainen jäljelä, ja sikkaristi hänki jaukkuu, hän kans!» ¶
Poika joka putos pathaan, hyppäs pađasta ulos veitti käđessä. Hän istui alas ođottamhaan mitä nyt tapattuis. ¶
Stallu tuli alas katolta, mutta ei ymmärtänny miksi lapset olthiin muuttunheet kiviksi. Ko hän näki poijan, otti hän poijasta kiini ja sanoi: ¶
«No! Joksiki lihavaa lihhaa. Paistama hänen tikussa.» ¶
Niinpä hän lähätti poijan metthään, ette tämä laittais tikun jossa hänen paistettais. Poika teki niin ko Stallu oli käskeny, ja tuli takaisin tikun kans jonka hän oli takonu. ¶
Stallu tykkäs ette tikku ei kelvanu. Hän antoi sen Luhtakalle ette saapi kuula mitä tämä meinaa. Ei hänkhään huolinu sitä. Het käskethiin ette poika laittaa uuđen ja paljon pareman tikun. ¶
Vähän aijan päästä poika tuli takaisin ja hänelä oli se sama tikku myötä. Hän teki niin ko oli makka uusi tikku ja antoi sen Stallule. Niitten kahđen trollin mielestä tämä oli vielä värrempi ja het päätethiin itte löyttäät jotaki mikä passais. Stallu tiesi ette hän saattais löyttäät tikkuaunasta mettästä, mikä oli niitten neljen järven takana. Sinne het haluthiin lähteet. ¶
Ko Stallu ja Luhtakka tulthiin takaisin, het otethiin esile muutamat isot veittet ja alethiin laskemhaan niitä. Poika ei pölästynny, mutta nouti oman veitten ja alkoi laskemhaan sitä niin kovin ette se kipenöitti. Samala ko hän laski, hän mutisi, ensisti pienelä äänelä, sitte kovemasti ja kovemasti: ¶
«Minun pappa oon pölätty noitaäijä, minun mamma oon pölätty noitaämmä, koko peret oon noitasukkuu, mutta kaikkiin suuriin, se olen mie.» ¶
Sen viimisen hän huusi niin kovin ette Luhtakan hykset nousthiin suorhaan ilmhaan. Nyt Stallu pölästyi ja alkoi tärisemhään. Luhtakka oli täysin kauhistunnu, hän tramppas jaloila ja huusi äijäle: ¶
«Mene pois täältä tämän trollipoijan kans. Vie hänen sinne mistä sie hänen otit!» ¶
Stallu ei viivytelly, mutta otti poijan, pani hänen säkkhiin ja laukkoi pois huonheesta niin happelasti ko jaksoi. Hän laukkoi siihen saakka ko hänen oli pakko levätä. Silloin säkistä kuului: ¶
«Minun pappa oon pölätty noitamies, minun mamma oon pölätty noitaämmä….» ¶
Stallu ei jaksanu kuunela enämppää, mutta vatkas taas säkin söläle ja laukkoi menemhään. ¶
Heti het likenythiin poijan kottii. «Tästä saat itte kävelä,» sanoi Stallu. ¶
«En tieđä kuinka mie pääsen kothiin», vastas poika, vaikka se oli valet. Stallun oli pakko tyhä jatkaat laukkomista poika sölässä. Matka meni yli kanttoin ja kivviin, siihen saakka ko het tulthiin lakson pohjale. ¶
«Ilman nyt saatat kävelä loppumatkan itte,» sanoi Stallu. ¶
«En halluu,» vastas poika. Hän alkoi mutisemhaan: «Minun faari oon…» ¶
Stallun oli pakko kanttaat poijan kiini huonheesseen saakka, missä poika asui. Hän halus ette poika menis ääneti sisäle, mutta sitä poika ei halunu. ¶
«Minun pappa oon…» alkoi poika, mutta ei aukaissu ovvee. ¶
Stallu aukaisi oven ja kantoi poijan porstuusseen. Samassa ko het tulthiin porstuusseen, poika alkoi huutamhaan: ¶
«Ei, Stallu, en halluu, en halluu!» Stallu hyssytteli ja käski hänen olemhaan hiljaa, mutta poika tyhä jatkoi. ¶
Silloin Stallu aukaisi tuvan oven, paiskas poijan laattiile ja sanoi vanhiimille: «Tässä oon teiđän poika. En ole tehny hänele mithään, en ole tappanu häntä enkä ole syöny häntä.» ¶
Vanhiimet ja muut sukulaiset jokka asuthiin huonheessa, karistethiin Stallun pääle ja siđothiin hänen. Sitte het sanothiin: ¶
«Viimenki olema jaksanheet fangita sinun, Stallu. Nyt tämä oon sinun loppu, ja saat itte päättäät millä laila se tapattuu. Halluutko ette sinun hengathaan, hukutethaan eli ammuthaan?» ¶
Stallu pölästyi kauheesti. Hän alkoi parkumhaan ja rukkoilemhaan oman hengen eđestä: «Laske minun irti, niin muistelen mitä häyđyttä tehđä ette stallut ei ota teiđän lapsii tulleevaisuuđessa.» ¶
Vanhiimitten mielestä tämä kuulosti niin hyvältä ette het vaphautethiin Stallun. Stallu huiskutti itteensä pikkuisen ennen ko hän sanoi terävällä äänelä: ¶
«Hankkikkaa kuuliaissii lapsii. Älkkää antakkaa niitten olla ulkona tyyräämässä jouluaattona. Lapset häyđythään istuut sisälä ja harjoitella lukkui ja pukstaaviita niin ette het tulhaan sepät räknäämhään ja kirjoittamhaan. Lapset häyđythään oppiit käyttämhään neulaa ja lankkaa niin ette het tulhaan sepät neulomhaan. Sitä paitti kaikki lapset häyđythään pureskella pikkee niin ette het saađhaan valkkeet, kaunhiit hamphaat. Muistakkaa ette tämän sanoin mie, Stallu!» ¶
Aikamatka 2 ¶
Olema vielä Alattiossa ¶
Kunka ihmiset asuthiin? ¶
Met olema taas meiðän aikamasiinissa. Se alkkaa olemhaan jo ilta. Met panema oven ja klasireijät kiini. Leppäämä ja puhuma. ¶
RAGNHILD HANSEN: Netpä olthiin ouðon näköistä väkkee! Mitä sie sanoit, Kaisa, mikä vuosi se oli? Seittementoistasattaa neljekymmentä kahðeksen (1748)? Ja maikuuta? Kyllä oli kylmä maikuu, vielä jäätäki jovessa. Vaikka aurinko sielä paistoi kaunhiisti kirkkhaalta taivhaalta! Ja olihan se Alattio kaunis siiheen mailman aikhaan, niin kaunis petäjämettäki. ¶
LIISAN MATTI: Niin. Ja sininen meri ja sininen taivas ja raikas ilma. Voi voi senthään! Niin ei ole nyt! Mie en tahtonu tuntteet sitä paikkaa! Ymmärättäkö tet, mie olen tuosta paikasta pois! Ja mie en kohta tuntenu koko paikkaa! Vaikka kyllähän se Alattionjoki vielä oon paikala, ja oon se kyläki, jossa äskön kävimä, se Jovensuu. Siinä vain oon nyt paljon korkkeita huonheita, silloin tyhä muutama hirsihuonet. Eikä niissä huonheissa ollu klassiikhaan, pelkät klasireijät vain. Vain mikkä net reijät olthiin niissä seinissä? ¶
PETTERIN MIKKO: Jaa, net reijät? Mie piðän, ette net olthiin semmoiset, ko ennen käskethiin reppenäreijäksi. Kattos, siitä net päästethiin savvun ulos. Net huonheet, net olthiin semmoiset savvuhuonheet, eikä niissä ollu savvupiippuu. Ko uunin lämmitethiin, se tuli huonheesheen paljon savvuu. Sen häytyi sitte päästäät ulos niistä reppenistä. Mutta tulihan niistä reppenäreijistä näkkööki. ¶
RAGNHILD HANSEN: Mutta voi kauheeta! Sittehän niilä olthiin huonheessa seinät aivan mustat ja lokaiset! Ja katto ja laattii ja kaikki! ¶
HANNUN HANNA: Ei ei, Ragnhild. Vanhaat kainulaiset olthiin oikhein puhthaat ihmiset eikä ollenkhaan lokaiset. Niin, no, kyllähän seinät ja katto piian olthiin mustat, mutta ei net sillä lokaiset olheet. Net pesthiin aina hyvin ja skuurathiin hieðala. Ja laattiin pesthiin aivan valkkeeksi. Vaikka ushein saattoi olla niinki, ette huonheessa oli vain maalaattii eli sitte hietalaattii. Mutta lokaista ei huonheessa ollu, vaikka oliski ollu maalaattii eli hietalaattii. Se oon varma! Kainulaiset oon aina olheet puhthaat ihmiset! Sillä niilä oli saunaki! ¶
VILLE VIRTANEN: Niin, niin, kyllä met uskoma! Älä nyt huuða! Mutta muistelkkaapas, kuka se semmoinen Ollin Nuutti oli. Oonko se tosi, ette semmoinen Alattion mies oon käyny aivan kiini Kööpenhaminassa asti ja puhunu kuninkhaan kans? Kunka se oon mahðolinen? Eihän silloin ollu mithään kulkuneuvoikhaan. Ei ollu piilii, ei ollu flyyii, ei ollu raittoo, ei eðes maaraittoo, puhumattakhaan ilmaraiðosta. Kunka hän saattoi siiheen laihiin matkustaat, ilman mithään kulkuneuvoo? ¶
STIINAN LEENA: No kuulithan sie. Vain etkö sie kuunelu? Hän matkusti porola ja hevoisella ja välilä hän hihtaski ja käveliki. Kuljethiin se ennenki! ¶
PETTERIN MIKKO: Niin, ja jos hän olis kulkenu kesälä, se olishan hän saattanu kulkkeet venheeläki. Tästä Alattiosta Koutokeinhoon oli silloinki paha mennä venheelä, sillä ko tässä oon niin kovat kosket ja nivat ja korkkeet kurkkiit. Mutta ko päässee kiini Kaaresuanthoon, se siitä oon helppo laskeet venheelä kiini Perämerheen asti. ¶
VILLE VIRTANEN: Hyvä hyvä! Assii selvä! Mutta se Ollin Nuutti? Kuka se oikhein oli? Oonko semmoinen ihminen ollu olemassa? ¶
ANNAN KAISA: Joo vain! Kyllä oon Ollin Nuutti eli Knud Qvæn ollu olemassaki. Kattokkaas, siitä mie halluisin teile muistela, jos tet nyt halluutta kuunela. ¶
KAIKKI: Joo, joo, tietenki! Met halluuma kuula kaikki. Muistele! ¶
Annan Kaisa painaa yhtä knappii, ja samassa heiðän eðessä seissoo vaimo, jolla oon kohta samanlaiset vaattheet ko niilä alattiolaisilla, joitten tykönä het justhiin käythiin. Vaimo alkkaa muistelemhaan. Kaikki kuunelhaan. ¶
Met toivotamma teät tervettulheiksi kattomhaan näyttämäpeliä ¶
"Kuka mie olen?" ¶
Näyttämäpeli oon yhtheistyöprošekti jonka järjestää Kainun institutti, Kvääninuoret ja Kansoittenvälinen nuorisoklubi Solveig Petroskoista, Venäjän Karjalasta. Prošektissa oon myötä kvääninuoria ja karjalaisia nuoria. Prošektin avula haluama tua esile sekä kväänitten ja karjalaisten minoriteettikulttuuria ja lua ymmärystä toistema suomalais-ugrilaisesta kielestä ja kulttuurista. Samala haluama rakentaa yhtheyen nuoritten ja kulttuurilaitosten välilä yli norjalais-venäläisen rajan. Nuoret tekevä näyttämäpelin itte ja ammattiohjaajat ja -muusikot Norjasta ja Venäjältä avittava heitä. Näyttämäpelin nimi oon "Kuka mie olen?", ja se muistelee kielestä ja identiteetistä. ¶
Tervettulemaa! ¶
Oversatt tekst ¶
Miksi saamelaisveli ja hänen isoveli oon venheessä? ¶
Oletko sie ollu joskus pyytämässä kallaa? ¶
Mitä sie tarvittet ko aijot ulos onkimhaan? ¶
Mitä se meinaa ko yksi tekkee ristin ittensä yli? ¶
Saamelaisveli ja saivolainen ei saattanheet nähä sitä venettä missä het olthiin, miksi se oli niin? ¶
Miksi oon tähelistä istuut rauhalisesti venheessä? ¶
Missä oon saivomaa? Minkälaista sielä oon? ¶
Keituri katosi saussa. Mitä tapattui? ¶
Mitä --> nuorempi [Author:PP] veli sai ittelensä saivomaasta? ¶
Mitä hän tekkee tienastilla? ¶
Miksi isoveli ei saanu tulla saamelaisveljen myötä saivomaahan? ¶
Miksi saivolainen auttaa saamelaisveljee? ¶
Nyt mulla oon menheet saamelaisveli, isompi veli, nuorempi veli ja poika jo ihan sekasin… :D ¶
Halti nasjonalparksenter / Elvebåten i Reisa ¶
Oversatt til kvensk: Kainun institutti - Kvensk institutt/ Pirjo Paavalniemi 05.07.2012 ¶
Jokivenet Raisissa ¶
Jokivenet oon tyypilinen venet jota käytethään pohjaisilla aloila Ruijassa, Ruottissa, Suomessa ja arvatenki kans Ryssässä. Tromssan fylkissä käytethään Raisinvenettä, mikä oon eteläisin tämäntyyppinen jokivenet. Finmarkussa sen sijhaan oon usseita vesistöjä missä käytethään ommaa, paikale tyypilistä jokivenettä: Alattionjoki ja Kautokeinonjoki, Repovuononjoki, Rautusjoki, Palojoki, Pyssyjoki, Luostijoki ja Lemmijoki, Tenojoki ja sen sivujovet, Näätämönjoki ja Paatsjoki. ¶
Vuosisattoin aijan oli jokivenet kaikkiin tärkkein kulkuneuvo jolla kuljethiin Pohjaiskalotin suurii jokkii myöten. Tornionjoki ja Kemijoki Suomen Pohjanlahessa oon se ala, mistä Pohjaiskalotin jokivenet oon maantietheelisesti ja histoorialisesti lähtöisin. Sieltä jokivenet kuljetethiin Raishiin, toennäkösesti veenjakkaajan yli talvela rejessä. Tämä tapattui luonolisestiki sen tähen ko kväänit eli kainulaiset/suomalaiset siirythiin Pohjais-Tromsshaan, ja venettyyppii alethiin käyttämhään ja rakentamhaan Raisissa. Täälä sitä oon hiljemin käyttänheet niin ruijalaiset, kväänit/suomalaiset ko saamelaisetki. ¶
Suunile vuotheen 1945 saakka rakenethiin ja käytethiin tyhä venheitä joita sauvothiin. Jälkhiin vuen 1945 alethiin venheissä käyttämhään perämotorii, ja aikkaa myöten niitten käyttö tyhä lissäintyi. Tästä syystä oon venheen koko ja malli muuttunu vähän, ja venheestä oon tullu isompi ja levveempi. Nyt venheet rakenethaan pääassiissa plastiikista, tyhä muutampi puuvenet oon käytössä. Nykyaikhaan jokivenettä käytethään elinkeinona turismin yhtheyessä, kulkuneuvona ja valvontatoimissa. Enniiten sitä käytethään virkistystoimitten yhtheyessä ja lohenkalastuksessa Raisinjovela. ¶
Lähtheet: ¶
Paikaliset informantit. ¶
Puukajan rakenethiin vuona 2001, hirret oon rästimateriaali siitä ko ison venetkajan rakenethiin. Seinälauat oon nouettu yhestä Straumsbuktan laosta. Kajassa oon laattia, laattian pelkat hengathaan klaavissa alamaisten tukitten välissä. Ovi missä oon puulukko oon vinolautaovi, missä poikkipuut oon leikattu vinthoon ovenpielheen. Tukkhiin ei ole pietty minkhäänlaista ainetta. ¶
Tämä rakenus oon skeltterivenetkaja missä oon salvatut nurkat ja orsikatto. Skeltterit oon net löysät seinälauat mikkä oon alamaisten tukitten ja uittotukitten välissä. Net saatethaan poistaat niin ette seinhään tullee reikä. Tämä rakentamatapa oon yli 1000 vuotta vanhaa, ja siitä oon hyötyä monela tavala: se säästää materiaalia, venetkajhaan pääsee ilmaa ja valoa, ja se saatethaan ottaat pikkuvenheet ulos ja sisäle seinän reijitten läpitte sillon ko muut venheet estethään kulkemisen isoitten ovitten kautta. Venetkajan oon maalattu yhen kerran traanila. Venetkajan oon rakenettu Tromssan vahoitten kaupunkihuoneitten rakenushirsistä vuona 1991. Fempöörinki  seisoo täälä talvela. ¶
Pajan oon salvattu, ja siinä oon koirankaulanurkka. Kystlagin jäsenet rakenethiin sen kursin yhtheyessä, missä Jon Bojer Godal oli opettajana. Huonheen salvathiin Kræmervikassa Kaldfjordissa. Hiljemin siirethiin tukit Stakkenhiin ja panthiin ylös täälä vuona 1991. Kuusihirret oon tuotu kasuma-alalta Tromssan saarela. Alamaiset tukit oon veistetty kirvheelä, ja muut tukit oon leikattu tukkisahala. Tukitten välhiin oon pantu sammaletta isolasuuniksi. Pajassa oon kuusesta tehty harjakatto, minkä oon hakattu Straumsbuktassa ja peitetty Alattion villirahtukivelä. Oven oon laitettu vanhaasseen taphaan ilman piikaritta. Seinhiin oon pantu kaksi kertaa tervaa jossa oon kans liinaöljyä. Rakenuksheen laitethiin ahjon ja sen otethiin pithoon pajana nuoin vuona 2007. ¶
Pyytöhuonet missä oon kaksi ossaa. Siinä oon hirsihuonet minkä oon salvattu kirvheelä, ja porstua missä oon skeltteriseinät. ¶
Huonheessa oon harjakatto missä oon yksi orsipari. Sillä oon samat sisäiset mitat ko pyytöhuonheissa Lofotenissa vuosina 1870-80: 4x4 meetterin puoji ja 4x2 meetterin porstua. Tällaisessa pyytöhuonheessa saattoi yöttyä 7-8 fiskaria. Hirret oon loput siitä ko isonaustin rakenethiin. Sen oon maalattu kahesti traanimaalila. Huonetsammaletta oon pantu tukitten välhiin. Huonet oli valmis vuona 2006. Tääpänä siinä piethään mööttiä, sen laikotethaan ja siinä säilytethään pyytöneuvoja. ¶
Tämä oon pystösalvattu huonet missä oon orsikatto ja hirsipaneeli. Kattopelkat maathaan klaavissa mikkä oon piikaroitu poikkipelkoitten pääle. Ko fempööringin in kopiin piethiin rakentaat vuona 1991, niin runkorakenuksen ja kattolauat panthiin ylös Tromssan museumin ulkopuolele, ja sielä net olthiin sen aijan ko venheen rakenethiin. Hiljemin nämät siirethiin tänne Stakkenhiin. Paneeli, laattian lauat, laattiaharjat, kattopelkat ja lohan laattia oon kuusipuuta minkä oon nouvettu 60 vuotta vanhaalta kasuma-alalta Tromssan saarela. Kaikki paneelilauat oon yinpuoli uloskäsin, ja net oon maalattu traanila ja erdefärilä, eli engelskan punasella. Rakenuksen oon isoleerattu, ja Arctandria Tromsø Kystlagin jäsenet piethään sitä nikkariversthaana ja mööttiruumana. ¶
Vähäsen Alattiosta 1700-luvula (seittementoistasaðan-luvula) ¶
Alattion ensimäisistä kainulaisista met emmä tieðä,   koska het oon Alattihoon siirtynheet. Sen met tieðämä, ette jo vanhaasta aijasta saakka kainulaiset oon käynheet Alattiossa kauppaamassa. Sinne oon Tornion kainulaisporvarit tulheet markkinoile myymhään kaikenlaista tavaraa. Sielä oon kainulaiset kans jo vanhaasta aijasta käynheet pyytämässä merestä merikallaa kevväilä. Niin ette het olthiin ophaat Alattiossa jo ennen, ko meilä 1600-luvulta (kuuðentoistasaðan-luvulta) oon ensimäiset dokumentit Alattion kainulaisista assuujista. ¶
1700-luvula Alattiossa asuthiin jo paljon kainulaissii. Enimästi het asuthiin Jovensuussa ja muuvala Alattionjoven varressa. Siinä oli hyvä viljoot maata ja pyyttäät jovesta. Alattion kainulaisila oliki hyvät pellot ja karkkeet ja niityt jokivarressa ja Jovensuussa. Heilä oli elläimiitä, lehmii ja lamphaita. Het olthiin ensimäiset, jokka viljothiin maata Alattiossa. Het kylväthiin kans jyvvää, enimästi ohraa. ¶
Majuri Peter Schnitler, joka 1740-luvula (seittementoistasaðan neljenkymmenenluvula) kävi rajjaa Ruijan ja Ruottin välilä, muistelee, ette ¶
”Ainua paikka, missä löyttyy pellonkylvöö ja jyvänviljomista, oon Vesta-Finmarkussa Alattionjoven varrela, mihiin viimi Ruottin ja Ryssänmaan välisen soðan aikana oon 16 ”kväänii” (niin käskethään tässä maassa ruottalaissii talonpoikkii, jokka oon tulheet Tornion Lapista ja Öystä-Suomesta) ruijalaisele maale siirtynheet; ja ko het oon sepät maanviljoojat, se het oon viljonheet maata, niin ette sielä saaðhaan jyvvää.”  (Schnitler 1742–1745, 54.) ¶
Alattion kainulaisista oon muisteltu kans, ette het olthiin oikhein sepät lohenpyyttääjät. Het tieðethiin, kunka joven piti paðota, ette saaðhaan paljon lohta. ¶
Alattiossa oli iso petäjämettä Alattionjoven molemilla puolila, ja sillä Alattion kainulaiset tykäthiin assuut siinä Alattionjoven vuomassa. Het asuthiin hirsihuonheissa, ko taas lapin ihmiset ja ruijalaisetki ushein asuthiin turvetkoðissa. Sillä kainulaiset tarvithiin paljon mettää. Ruijalainen outavouti, Niels Andersen, kirjoittiki vuona 1734 (seittementoistasattaa kolmekymmentä nelje) amtmanille Vuorehaan (Finmarkun amtmani asui silloin vielä Vuoreassa), ette hänen kainulainen kranni pykäs tyhä uussii huonheita, vaikka sillä jo oli huonheita nokko. Mutta eihän se ruijalainen saattanu ymmärttäät, ette kainulaisela häytyi olla kans sauna. ¶
1770-luvula Alattiossa mitathiin maata ihmisille. Silloin maanmittari Bredahl kulki isäniitten tykönä ja kyseli heiðän maista, niityistä ja karkkeista ja pelloista. Se kysyi kans, ette mikkä niitten eri maitten nimet olthiin. Niistä nimistä met saatama nähðä, ette oonko isäntä ollu kainulainen, lapin ihminen vain ruijalainen. Meilä oon kartta tässä tällä laiðala, mistä tet saatatta nähðä, missä Alattiossa oon olheet kainulaisten maat, missä taas lapin ihmisten eli ruijalaisten maat. ¶
Alattiolaiset kans kaupathiin Tornion kainulaisporvariitten kans. Vanhaasta aijasta oli markkinapaikka ollu meren rannassa, likelä Possukoppaa, siitä vähän öysthään käsin. ¶
Vanhoissa dokumentiissa seissoo, ette sen markkinapaikan nimi oli Eggeskall. Mutta vuoðen 1740 (seittementoistasattaa neljekymmentä) jälkhiin alattiolaisilla ei ennää ollu lupa kaupata Tornion porvariitten kans. Het kuitenki tarvithiin niitä tavaroita, mitä Tornion kainulaiset myythiin, ja haluthiin ostaat niitä. Niin met saatama dokumentiista lukkeet, ette vuona 1750 (seittementoistasattaa viisikymmentä) alattiolaiset kuttuthiin torniolaisen kauppamiehen Ole Staalnackin Jovensuuhuun. Het ja Alattion lapin ihmiset olthiin iloiset, ette Staalnack tuli Alattihoon. Het kaupathiin tämän kauppamiehen kans. Siitä Paha Amtmani Kieldsen suuttui, ja hän tahtoi saaða alattiolaissii fankilhaan. Mutta ei hän saanu. Jälkhiin ei Tornion porvarit ennää saattanheet kuitenkhaan tulla Alattihoon. ¶
Mutta olthiin kainulaiset kuitenki hyvät kuninkhaan alamaiset. Vuona 1747 (seittementoistasattaa neljekymmentä seittemen) het kirjoitethiin alle semmoisen dokumentin, jossa het luvathiin olla alamaiset vain kuninkhaale ”alda Danmarck jah Rudian, Kuninga Frederich Vidis, meidan Souveraine Arba-Kunninga ja Herra”, niin ko dokumentissa seissoo. Kuninkhaan viholissii, se meinaa ruottalaissii, het luvathiin vastustaat. ¶
Ja niin alattiolaiset oonki aina siitä aijasta asti kiini tähään päivhään olheet kruunun hyvät alamaiset. ¶
Mihiin met sitte menemä? Missä halluutta käyðä? ¶
ANNAN KAISA: No nyt met tieðämä koko paljon Alattiosta. Semmoinen soma paikka se oli 1700-luvula (seittementoistasaðan-luvula). Ja sielä asuthiin niin hirmu sepät ihmiset! Mutta joko oon nokko Alattiosta? Mihiin halluisitta seuraavalla kerrala lähteet? ¶
HANNUN HANNA: Mie piðän, ette met häytyisimmä lähteet Öystä-Finmarkkhuun. Met näjimä jo, minkälaista elämä oli Vesta-Finmarkussa. Emmäkö saattais käyðä Varengissa, vaikka Pykeässä? Päässeehän tällä aikamasiinilla sinneki? ¶
ANNAN KAISA: Joo vain, päässeehän tällä joka aikhaan ja joka paikkhaan, mihiin vain halluuma. ¶
STIINAN LEENA: Ei, ei, emmä lähðe sinne! Met olima jo Finmarkussa. Nyt mie halluisin lähteet Tromsshaan. Vaikka Yykehään tahi Kaivuonhoon tahi Raishiin. Tahi kaikkiin paras olis, jos lähtisimmä Naavuonhoon! Se oon fiini paikka! ¶
PETTERIN MIKKO: Mie kyllä halluisin käyðä oikhein Tromssan kaupungissa. Olis se soma nähðä, kunka täälä ihmiset elethiin 1700-luvula (seittementoistasaðan-luvula). Ja oliko täälä ihmissii silloin? ¶
VILLE VIRTANEN: Niin, niin, oonhan net visshiin fiinit paikat kaikki. Mie halluisin käyðä kaikissa paikoissa, missä kainulaiset oon elänheet ja asunheet. Mutta kyllä minusta kuitenki kaikkiin paras olis lähteet Porsankhiin. Minun äiji oon sieltä pois. Sen paikan mie tahtoisin nähðä. Emmäkö met saattais lähteet sinne? ¶
ANNAN KAISA: Voi kuulkkaa nyt, rakkhaat ystävät! Met kyllä kerkkiimä, mie piðän, käyðä kaikissa nuoissa paikoissa. Meilähän oon vielä monta matkaa eðessä. Häyðymä vain tehðä plaanaa. Mutta kattoma nyt. Meilähän oon kokkous netissä ja puhuma siitä sitte sielä. Kaikilahan oon levveeväylä, eikö vain? Nyt sanoma vain näkemhiin ja hyvästi. Menkkää tervheinä! ¶
KAIKKI: Jää sie tervheenä! Heti kohðattelema taas! ¶
Oversatt tekst ¶
Missä Pohjaistuuli assuu? ¶
Millä laila poika aikkoo reisata Pohjaistuulen tykö? ¶
Poika aikkoo mennä Pohjaistuulen tykö. Hän aikkoo ottaat myötä viisi neuvoo. Mitä hänen pittää ottaat myötä? ¶
Poika aikkoo mennä kestikievarin isänän tykö. Mitä poika aikkoo sielä? Mikä oon kestikievarin isäntä? ¶
Mitä poika aikkoo tehđä rahhoin kans? ¶
Mitä poika aikkoo tehđä tuukin kans? ¶
Mitä poika aikkoo tehđä kepin kans? ¶
Poika aikkoo leippoot leippää. Mitä hän tarvittee? ¶
Mihin käytethiin aittaa entisheen aikhaan? Oletko koskhaan nähny aittaa? ¶
Pukila eeventyyrissä oon sarvet. Mihin pukki käyttää sarvii? Tunnetko muita elläimiitä joila oon sarvet? ¶
Sitä maata eli allaa, mikä oli pohjaisessa Jäämeren rannala, kuttuthiin suomenkielelä Ruijaksi. Het, jokka olthiin käynheet sielä, muistelthiin ette sielä oli kaikile nokko maata johoon saatto rakentaa oman talon. Sielä oli maholista työtelä kruuvassa tahi kalanpyytövenheessä, ja sota ei ulettunnu sinne. Se loi toivheita ruasta ja vaphauesta. Mielikuva Ruijasta oli mielikuva uuesta tulevaisuuesta. ¶
Enniin osa niistä, jokka lähethiin Ruijhaan, olthiin köyhiä ihmisiä kylistä; piikoja ja renkejä, torppareja ja talonrenkejä. Toiset olthiin maanviljoojitten poikia ja tyttäriä, joile ei ollu työtä kotona. Jotkut maanviljoojat olthiin niin velaliset, ette het haluthiin alkaa uuen elämän Jäämeren rannala. Toisia veti puolheen pohjaisen rikkhauet, joista het olthiin kuulheet muisteluksia. Joskus lähätethiin jopa pieniä lapsia yksin pohjaisheen, ko vanhiimet meinathiin ette lapset saatais pareman elämän Ruijassa. ¶
Vuen 1890 jälkhiin alko mettäpruuki kehittymhään. Malmivaaran ja Kirunan kruuvassa alethiin kaivamhaan rautamalmia, ja Pohjanlahen uuet rannikkokaupungit kasuthiin. Tämän myötä tulthiin paremat ökonoomiset olot ja oli helpompi löytää työtä. Niinpä ihmiset ei enhään halunheet Ruijhaan. Kotona oli yhtä hyvä olla. ¶
Sitä maata eli allaa, mikä oli pohjaisessa Jäämeren rannala, kuttuthiin suomenkielelä Ruijaksi. Het, jokka olthiin käynheet sielä, muistelthiin ette sielä oli kaikile nokko maata johoon saatto rakentaa oman talon. Sielä oli maholista työtelä kruuvassa tahi kalanpyytövenheessä, ja sota ei ulettunnu sinne. Se loi toivheita ruasta ja vaphauesta. Mielikuva Ruijasta oli mielikuva uuesta tulevaisuuesta. ¶
Enniin osa niistä, jokka lähethiin Ruijhaan, olthiin köyhiä ihmisiä kylistä; piikoja ja renkejä, torppareja ja talonrenkejä. Toiset olthiin maanviljoojitten poikia ja tyttäriä, joile ei ollu työtä kotona. Jotkut maanviljoojat olthiin niin velaliset, ette het haluthiin alkaa uuen elämän Jäämeren rannala. Toisia veti puolheen pohjaisen rikkhauet, joista het olthiin kuulheet muisteluksia. Joskus lähätethiin jopa pieniä lapsia yksin pohjaisheen, ko vanhiimet meinathiin ette lapset saatais pareman elämän Ruijassa. ¶
Vuen 1890 jälkhiin alko mettäpruuki kehittymhään. Malmivaaran ja Kirunan kruuvassa alethiin kaivamhaan rautamalmia, ja Pohjanlahen uuet rannikkokaupungit kasuthiin. Tämän myötä tulthiin paremat ökonoomiset olot ja oli helpompi löytää työtä. Niinpä ihmiset ei enhään halunheet Ruijhaan. Kotona oli yhtä hyvä olla. ¶
Sitä maata eli allaa, mikä oli pohjaisessa Jäämeren rannala, kuttuthiin suomenkielelä Ruijaksi. Het, jokka olthiin käynheet sielä, muistelthiin ette sielä oli kaikile nokko maata johoon saatto rakentaa oman talon. Sielä oli maholista työtelä kruuvassa tahi kalanpyytövenheessä, ja sota ei ulettunnu sinne. Se loi toivheita ruasta ja vaphauesta. Mielikuva Ruijasta oli mielikuva uuesta tulevaisuuesta. ¶
Enniin osa niistä, jokka lähethiin Ruijhaan, olthiin köyhiä ihmisiä kylistä; piikoja ja renkejä, torppareja ja talonrenkejä. Toiset olthiin maanviljoojitten poikia ja tyttäriä, joile ei ollu työtä kotona. Jotkut maanviljoojat olthiin niin velaliset, ette het haluthiin alkaa uuen elämän Jäämeren rannala. Toisia veti puolheen pohjaisen rikkhauet, joista het olthiin kuulheet muisteluksia. Joskus lähätethiin jopa pieniä lapsia yksin pohjaisheen, ko vanhiimet meinathiin ette lapset saatais pareman elämän Ruijassa. ¶
Vuen 1890 jälkhiin alko mettäpruuki kehittymhään. Malmivaaran ja Kirunan kruuvassa alethiin kaivamhaan rautamalmia, ja Pohjanlahen uuet rannikkokaupungit kasuthiin. Tämän myötä tulthiin paremat ökonoomiset olot ja oli helpompi löytää työtä. Niinpä ihmiset ei enhään halunheet Ruijhaan. Kotona oli yhtä hyvä olla. ¶
Aikamatka ¶
Millälaila met kysymä. ¶
- nominativ: ¶
entall: Kuka Kuka sie olet? ¶
flertall: Kekkä/Kukka Kekkä/kukka tet oletta? ¶
entall: Kene|n Kenen tuo kuppi oon? ¶
flertall: Keitten Keitten kupit nämät oon? ¶
entall: Ketä Ketä sie näjet sielä? ¶
flertall: Keitä Keitä tet oletta tet pienet pojat? ¶
- adessiv: Kenelä Kenelä oon pännä? ¶
- allativ: Kenele Kenele mie annan tämä toolin? ¶
- ablativ: Keneltä Keneltä sie sait sen toolin? ¶
- illativ: Kenheen Kenheen hän oon menossa? ¶
- inessiv: Kenessä Kenessä tet kävittä eilen? ¶
- elativ Kenestä Kenestä hän nyt tullee? ¶
- nominativ: ¶
entall: Mikä Mikä sie olet? ¶
flertall: Mikkä Mikkä tet oletta? ¶
entall: Minkä Minkä seinä tämä oon? ¶
flertall: Miitten Miitten klasit nämät oon? ¶
entall: Mitä Mitä sie näjet sielä? ¶
flertall: Miitä Miitä piilii tet näjettä sielä? ¶
- adessiv: Millä Millä pyssilä hän tullee? ¶
- allativ: Mille Mile pöy  ð  äle mie panen tämän kirjan? ¶
- ablativ: Miltä Miltä pöy  ðältä mie otan kirjan? ¶
- illativ: Mihiin Mihiin hän oon menossa? ¶
- inessiv: Missä Missä tet kävittä eilen? ¶
- elativ Mistä Mistä hän nyt tullee? ¶
- Mie olen köyhä Olenko mie köyhä? ¶
Miekö olen köyhä? ¶
Köyhäkö mie olen? ¶
- Hän oon rikas Oonko hän rikas? ¶
Hänkö oon rikas? ¶
Rikasko hän oon? ¶
- Tet oletta tulheet kothiin Olettako tulheet kothiin? ¶
- Sie olet menossa sinne Siekö olet menossa sinne? ¶
- Poika assuu Etelä-Rui  ðassa Assuuko poika  Etelä-Rui  ðassa? ¶
- minkälainen talo sulla oon? ¶
- minkälaisen piilin sie olet ostanu? ¶
- minkälaista kaffii sie juot? ¶
- kunka se mennee? ¶
- kunka paljon se maksaa? ¶
Stensiilit ¶
2.   Kunka se mennee? ¶
Oonko Signe täälä? ¶
Oletko sie, Hermanni, täälä? ¶
Oonko Ivan täälä? ¶
Laittakkaa meininkki(ä/i): ¶
Laittakkaa meininkki(ä/i): ¶
Meilä oon pännä, pää, otta, kirja, hykset, loru ... ¶
Teilä oon kaffikuppi ... ¶
7. Numerot (+ partitiivi) ¶
Mulla oon (yks) nokka ¶
Mutta: ¶
Mulla oon kaks silmää ¶
Sulla oon kolme penkki(ä/i) ¶
Meilä oon kymmenen varvasta ¶
laittakkaa! ¶
meininki ¶
meilä oon ¶
teilä oon ¶
kattokkaa! ¶
tulkkaa! ¶
sitte ¶
ensi ¶
viikola ¶
nyt ¶
tervheisiä/  tervheissii ¶
Miinale ¶
10. Suutarivaimon kehtolaulu ¶
Kekkä tet oletta tet pienet pojat ko mie en tunne teitä? Piuvali pauvali piuvali pauvali ko mie en tunne teitä? ¶
Toinen teistä taitaa olla ¶
se kunnon Miinan poika? ¶
Piuvali pauvali piuvali pauvali ¶
se kunnon Miinan poika? ¶
Olettako tulheet, olettako tulheet ¶
kenkiänne hakemahaan? ¶
Piuvali, pauvali, piuvali, pauvali ¶
kenkiänne hakemahaan? ¶
Suutari oon menny koko viikoksi ¶
kyläle neulomahaan. ¶
Piuvali, pauvali, piuvali, pauvali ¶
kyläle neulomahaan. ¶
Tulkkaa sitte ensi viikola ¶
kenkkiänne hakemahaan ¶
Piuvali, pauvali, piuvali, pauvali ¶
kenkkiänne hakemahaan ¶
ja Miinale tervheisiä. ¶
Piuvali, pauvali, piuvali, pauvali ¶
ja Miinale tervheisiä. ¶
4. Laittakkaa meininkki(ä/i): ¶
Laittakkaa meininkki(ä/i): ¶
Meilä oon pännä, pää, otta, kirja, hykset, loru ... ¶
Teilä oon kaffikuppi ... ¶
7. Numerot (+ partitiivi) ¶
Mulla oon (yks) nokka ¶
Mutta: ¶
Mulla oon kaks silmää ¶
Sulla oon kolme penkki(ä/i) ¶
Meilä oon kymmenen varvasta ¶
10. Suutarivaimon kehtolaulu ¶
Kekkä tet oletta tet pienet pojat ko mie en tunne teitä? Piuvali pauvali piuvali pauvali ko mie en tunne teitä? ¶
Toinen teistä taitaa olla ¶
se kunnon Miinan poika? ¶
Piuvali pauvali piuvali pauvali ¶
se kunnon Miinan poika? ¶
Olettako tulheet, olettako tulheet ¶
kenkkiänne hakemahaan? ¶
Piuvali, pauvali, piuvali, pauvali ¶
kenkkiänne hakemahaan? ¶
Suutari oon menny koko viikoksi ¶
kyläle neulomahaan. ¶
Piuvali, pauvali, piuvali, pauvali ¶
kyläle neulomahaan. ¶
Tulkkaa sitte ensi viikola ¶
kenkkiänne hakemahaan ¶
Piuvali, pauvali, piuvali, pauvali ¶
kenkkiänne hakemahaan ¶
ja Miinale tervheisiä. ¶
Piuvali, pauvali, piuvali, pauvali ¶
ja Miinale tervheisiä. ¶
Oversatt tekst ¶
Ennen ko riikinkukko ja korppi saathiin färit, het olthiin valkkeet. Mikkä muut elläimet oon valkkeet? ¶
Riikinkukko ja korppi aijothaan löyttäät punaista färrii. Mistä het saatethaan hakkeet? ¶
Korpila ei ollu aikkaa ođottaat ette riikinkukko maalas hänen höyhämet valmhiiksi. Tieđätkö mitä oon olla kärsimätön? Oletko sie ollu kärsimätön? ¶
Korppi sotkee sinistä ja keltaista. Mikä färi siitä tullee? Tieđätkö kuinka piđät sotkeet ette saat oranšin färin? ¶
Korpila oon nälkä. Mitä korppi halluu syöđä? Mitä sie tykkäät syöđä? ¶
Missä korppi assuu? Oletko nähny korpin? ¶
Missä riikinkukko assuu? Oletko nähny riikinkukon? ¶
Riikinkukko ja korppi istuthaan puussa. Minkälaissii puita olet nähny? ¶
Riikinkukko ja korppi maalathaan toinen toista. Mitä tarvittet ette saatat maalata? ¶
Kaupassa löyttyy monenlaissii hetelmiitä eli fruktii. Mistä fruktiista sie tykkäät? Minkä färiset nämät fruktit oon? ¶
Korpila ja riikinkukola oon siivet niin ette net saatethaan lenttäät. Jos sie saattaisit lenttäät, niin mihin sie halluisit lähteet? ¶
Puitten lehđet oon eri näköiset. Kuinka monta lehtee saatat löyttäät? Minkä näköiset net oon? ¶
Se löyttyy paljon erilaissii linttui. Minkälaissii linttui sie olet nähny? ¶
Eeventyyrissä ihmiset lähđethään markkinhaan ostamhaan ruokkaa. Mistä meiđän ruoka tullee? ¶
Riikonkukon höyhämissä oon monta färrii. Minkälaiset färit oon sinun vaattheissa? ¶
Kuka mie olen? ¶
Kuka sie olet? ¶
Mikä minun nimi oon? ¶
Mikä sinun nimi oon? ¶
Mikä mie olen? ¶
Mikä sie olet? ¶
Kuka hän oon? ¶
Mikä hän oon? ¶
Mikä hänen nimi oon? ¶
Oonko Ole täälä? ¶
Oletko sie, Liisa, täälä? ¶
3  .  Kunka se mennee? ¶
Loru: Harakka istui ai(ð)an päälä ¶
Räknäs niitä naulanpäitä ¶
Niitä piti olla viis; ¶
Yks, kaks, kolme, nelje, viis ¶
5. Mulla oon ...  (stensil Rumhiinosat) ¶
Mulla oon käsi. ¶
Mikä sulla oon? ¶
Mikä hällä oon? ¶
Mikä Annala oon? ¶
Mikä Eemilillä oon? ¶
6. Suutarivaimon kehtolaulu ¶
Kekkä tet oletta tet pienet pojat ko mie en tunne teitä? Piuvali pauvali piuvali pauvali ko mie en tunne teitä? ¶
Toinen teistä taitaa olla ¶
se kunnon Miinan poika? ¶
Piuvali pauvali piuvali pauvali ¶
se kunnon Miinan poika? ¶
Olettako tulheet, olettako tulheet ¶
kenkiänne hakemahaan? ¶
Piuvali, pauvali, piuvali, pauvali ¶
kenkiänne hakemahaan? ¶
Suutari oon menny koko viikoksi ¶
kyläle neulomahaan. ¶
Piuvali, pauvali, piuvali, pauvali ¶
kyläle neulomahaan. ¶
7. Mie en ole ... ¶
Mie en ole ... ¶
Sie et ole ... ¶
Hän ei ole ... ¶
8. Mulla ei ole ... (+ partitiivi) ¶
Mulla ei ole ... ¶
Sulla ei ole ... ¶
Hällä ei ole ... ¶
9. Partitiivi ¶
Nominatiivi ¶
Parttitiivi ¶
aamu ¶
aamu(a/u) ¶
hyvä ¶
hykset ¶
hän ¶
hyvvää ¶
hyksi  (ä/i) ¶
häntä ¶
ilta ¶
ilttaa ¶
jalka ¶
jalkkaa ¶
kaffi ¶
kakko ¶
katto ¶
kaula ¶
kehto ¶
kirja ¶
kitaari ¶
klasi ¶
korva ¶
kuka ¶
kuppi ¶
kyynespää ¶
käsi ¶
kakko(a/o) ¶
katto(a/o) ¶
kaulaa ¶
kirjaa ¶
kitaari(a/i) ¶
klassi(a/i) ¶
korvaa ¶
ketä ¶
kuppi(a/i) ¶
kyynespäätä ¶
kättä ¶
laatti(a/i) ¶
laulu ¶
leuka ¶
loru ¶
laatti(a/i)ta ¶
laulu(a/u) ¶
leukkaa ¶
mie ¶
mies ¶
Miina ¶
mikä ¶
meitä ¶
minnu  (a/u) ¶
miestä ¶
Miinaa ¶
mitä ¶
napa ¶
nimi ¶
niska ¶
nokka ¶
numero ¶
nappaa ¶
nimme(ä/e) ¶
niskaa ¶
nokkaa ¶
numero(a/o) ¶
olka ¶
olkapää ¶
otta ¶
ovi ¶
olkkaa ¶
olkapäätä ¶
ottaa ¶
penkki ¶
pieni ¶
poika ¶
polvi ¶
poski ¶
pöytä ¶
päivä ¶
pännä ¶
pää ¶
penkki(ä/i) ¶
pientä ¶
poik(k)aa ¶
pöyt(t)ää ¶
päivää ¶
pännää ¶
päätä ¶
rinta ¶
ruumis ¶
rinttaa ¶
ruumista ¶
sanalista ¶
seinä ¶
sie ¶
silmä ¶
suu ¶
suutari ¶
sanalistaa ¶
seinää ¶
sinnu  (a/u) ¶
silmää ¶
suuta ¶
suutari(a/i) ¶
taulu ¶
tet ¶
tooli ¶
tytär ¶
taulu(a/u) ¶
teitä ¶
tooli(a/i) ¶
tytärtä ¶
vaimo ¶
vatta ¶
vaimo(a/o) ¶
varvasta ¶
vattaa ¶
yö ¶
yötä ¶
äijä ¶
ämmä ¶
äijää ¶
ammää ¶
10. Met olema ... ¶
Met olema Yngve, Rolf, Tone ja Terje ¶
Met olema Hildegunn, Hermanni, Asfrid, Maarita ja Terje ¶
11. Tet oletta ... ¶
Tet oletta Yngve, Rolf ja Tone ¶
Tet oletta Hildegunn, Hermanni, Asfrid ja Maarita ¶
12. Kekkä met olema? ¶
Tet oletta ... ¶
13. Kekkä tet oletta? ¶
Met olema ... ¶
harakka ¶
istui (harakka istui) ¶
aita ¶
ai(ð)an päälä ¶
räknäs ¶
niitä ¶
naula ¶
naulanpää ¶
naulanpäitä ¶
niitä piti olla viis ¶
olettako tulheet? ¶
hakemhaan [hakemahaan] ¶
oon menny ¶
koko ¶
viikoksi ¶
kyläle ¶
neulomhaan [neulomahaan] ¶
mie en ole ¶
mulla ei ole ¶
met olema ¶
tet oletta ¶
satt ¶
Kuka mie olen? ¶
Kuka sie olet? ¶
Mikä minun nimi oon? ¶
Mikä sinun nimi oon? ¶
Mikä mie olen? ¶
Mikä sie olet? ¶
Kuka hän oon? ¶
Mikä hän oon? ¶
Mikä hänen nimi oon? ¶
Oo   nko Tom täälä? ¶
Oletko sie, Liv, täälä? ¶
6. Suutarivaimon kehtolaulu ¶
Kekkä tet oletta tet pienet pojat ¶
ko mie en tunne teitä? ¶
Piuvali pauvali piuvali pauvali ¶
ko mie en tunne teitä? ¶
Toinen teistä taitaa olla ¶
se kunnon Miinan poika? ¶
Piuvali pauvali piuvali pauvali ¶
se kunnon Miinan poika? ¶
Olettako tulheet, olettako tulheet ¶
kenkiänne hakemahaan? ¶
Piuvali, pauvali, piuvali, pauvali ¶
kenkiänne hakemahaan? ¶
Suutari oon menny koko viikoksi ¶
kyläle neulomahaan. ¶
Piuvali, pauvali, piuvali, pauvali ¶
kyläle neulomahaan. ¶
5. Mulla oon ... ¶
Mulla oon käsi. ¶
Mikä sulla oon? ¶
Mikä hällä oon? ¶
Mikä Ottarila oon? ¶
Mikä Hildegunnilä oon? ¶
7. Mie en ole ... ¶
Mie en ole ... ¶
Sie et ole ... ¶
Hän ei ole ... ¶
8. Mulla ei ole ... (+ partitiivi) ¶
Mulla ei ole ... ¶
Sulla ei ole ... ¶
Hällä ei ole ... ¶
10. Met olema ... ¶
Met olema Yngve, Rolf, Tone ja Terje ¶
Met olema Hildegunn, Hermanni, Asfrid, Maarita ja Terje ¶
11. Tet oletta ... ¶
Tet oletta Yngve, Rolf ja Tone ¶
Tet oletta Hildegunn, Hermanni, Asfrid ja Maarita ¶
12. Kekkä met olema? ¶
Tet oletta ... ¶
13. Kekkä tet oletta? ¶
Met olema ... ¶
Loru: ¶
Harakka istui ai(ð)an päälä ¶
Räknäs niitä naulanpäitä ¶
Niitä piti olla viis; ¶
Yks, kaks, kolme, nelje, viis ¶
Muistelus Lannan Nillasta eli Knud Qvænistä ¶
Knud Qvæn eli Knud Olsen eli Ollin Nuutti eli – niin ko kansa kans sannoo – Lannan Nilla oon kyllä ollu aivan olemassaki. Hän oli yksi kainulainen mies, joka eli 1700-luvula (seittementoistasađan-luvula) Alattiossa. Hänestä oon muisteltu monta muistelusta, ja Knud Qvænin tieđethään ympäri koko Pohjais-Ruijaa. Tämmöinen oon se muistelus Lannan Nillasta: ¶
Nilla se oli yksi kainulainen. Hän oli siirtyny, ko vielä oli nuori mies, Tornionväylän ¶
varrelta Alattihoon. Alattiossa hänelä oli pellot ja karkkeet, hän piti elläimiitä ja pyysi kallaa Alattionjovesta ja vuonosta ja aavasta. Nillan mielestä Alattiossa oli hyvä elläät. ¶
Alattiossa asui siiheen aikhaan paljon kainulaissii. Kainulaissii oli enämen ko ¶
ruijalaissii. Sielä asui kans paljon lapin ihmissii. Ja ihmiset elethiin yhðessä ja hyvin. ¶
Alattiossa asui silloin kans Finmarkun amtmani. Amtmani ei tykäny kainulaisista. ¶
Hän sanoi, ette kainulaiset hävitethiin mettää, pyyðethiin kallaa ilman luppaa ja kaupathiin sallaa Tornion porvariitten kans. Amtmani kiusas kainulaissii. Sillä kainulaiset alethiin käskemhään häntä Pahaksi Amtmaniksi. ¶
Mutta Nillapa se alkoiki vastustamhaan Pahhaa Amtmanii. Se sanoi, ette se oli ¶
amtmani itte, joka hävitti mettää ja hakkas sitä ilman luppaa. Amtmanilla oli näjet iso saha Sahajovessa, ja sahhaa varten häytyi hakata paljon petäjämettää. Amtmani suuttui ja lähätti Nillan fankilhaan Vuorehaan. Sielä Nilla häytyi olla monta vuotta. ¶
Ko Nilla pääsi pois fankilasta, se hän tuli takaisin Alattihoon. Sielä hän sai ¶
Talmulahđen papilta semmoisen neuvon, ette hän piti lähteet Kööpenhaminhaan Tanmarkun ja Ruijan kuninkhaan tykö ja sielä muistela, minkälainen se Paha Amtmani oli ja kunka se kiusas Alattion kainulaissii. Pappi kirjoitti kans preevin kuninkhaale, ja sen Nilla otti myötä matkale. Se oli syksy, ko Nilla lähti. ¶
Nilla matkusti läpi Ruottin. Hän häytyi hihđata ja ajjaat poroila. Viimen hän tuli ¶
Kööpenhaminhaan. Mutta oli jo kevät, ko hän pääsi kuninkhaan tykö ja sai muistela hänen assiin. Kuningas kuunteli, mitä Nilla hänele muisteli, ja luki kans Talmulahđen papin preevin. Kuningas kirjoitti uuđen preevin ja antoi sen Nillale myötä ja käski, ette Nilla häytyi anttaat sen amtmanille. Sitte Nilla lähti takaisin Alattihoon. ¶
Nilla tuli takaisin Alattihoon ja muisteli alattiolaisille, mitä Kööpenhaminassa oli ¶
tapattunnu. Mutta ko Paha Amtmani sai kuninkhaan preevin, se hän suuttui. Mitä preevissä seisoi, sitä hän ei muistelu yhđelekhään. Mutta hän kiusas kainulaissii vielä enämen ko ennen. ¶
Mutta seuraavalla kevväilä Ariniemen ranthaan tuli kuninkhaan laiva Kööpenhaminasta. Laivassa oli kuninkhaan miehii, ja het menthiin heti Amtmanin tykö ja otethiin hänen fangiksi. Het panthiin Amtmanin kiini laivan masthoon ja lähðethiin takaisin Kööpenhaminhaan. ¶
Sen jälkhiin ei yksikhään ole mithään kuulu Pahasta Amtmanista. ¶
Jos sie tahðot lukkeet enämen Ollin Nuutista eli Knud Olsenista, se siitä seissoo melkkeen paljon mm. (= muun myötä) seuraavissa kirjoissa: ¶
Aikamatka 1 ¶
1.  Alattihoon (ensimäinen kapitteli) ¶
Universiteetin siljola oon oikhen iso kartano. Se kartano oon aivan ¶
ymmyräinen. Siinä kartanossa oon semmoinen ymmyräinen loma, missä oon ¶
aikamasiini! Se aikamasiiniki oon ymmyräinen. ¶
Met olema siinä lomassa. Lomassa oon viisi ihmistä, kolme tytärtä ja kaksi poikkaa. ¶
Het oon studentit. Ja sitte sielä olen vielä mie, Annan Kaisa. Meilä oon ¶
meininki lähteet aikamatkale vanhoitten kainulaisten tykö. Se oon kamalan ¶
jännittäävä. Saapi nähðä, minkälainen aikamatka siitä tullee! Mutta ensistä ¶
met häyðymä opastuut. ¶
Tekemyksii ¶
MIE: Tervettulemaa! Ja hyvvää päivää teile kaikile! Mie ¶
olen Annan Kaisa, ja mie piðän ottaat teiðät myötä ¶
aikamatkale vanhoitten kainulaisten tykö. Mie ¶
näjen, ette teitä oon tässä viisi ihmistä, kolme ¶
tytärtä ja kaksi poikkaa. Mutta mie en tunne teitä ¶
enkä tieðä, kuka oon kuka. Met häyðymä opastuut, ¶
ette tieðämä, kuka oon kuka. Olkkaa niin hyvät ja ¶
muistelkkaa teiðän nimet. Olkkaa hyvät ja sanokkaa ¶
kans, ette mistä paikasta tet oletta pois. ¶
ENSIMÄINEN TYTÄR: Hyvvää päivää! Mie olen Maijan Kreeta ja mie olen Pyssyjovesta. ¶
TOINEN TYTÄR: Mie taas olen Stiinan Leena ja mie olen Naavuonosta. Hyvvää päivää! ¶
ANNAN KAISA: Hyvvää päivää! Entä kuka se sie olet? ¶
KOLMAS TYTÄR: Miekö? Mie olen Hannun Hanna, Pykeästä. Mutta nyt mie asun Tromssassa. ¶
ANNAN KAISA: Entä nämät pojat? Mikkä net teiðän nimet oon? ¶
ENSIMÄINEN POIKA: No, minun nimi oon Mikko, Petterin Mikko. Hyvvää päivää vain! Mie olen Tromssasta. Ja tämä tässä minun vieressä, se oon Liisan Matti Alattiosta. ¶
LIISAN MATTI: Olen mie kyllä Alattiosta pois, mutta nyt mie en asu Alattiossa. Mie asun Perunassa. ¶
ANNAN KAISA: Jaa niin. Oletta tet soma joukko! Menemä sitte sisäle tuohoon aikamasiinhiin ja lähðemä heti. ¶
Met menemä sisäle aikamasiinhiin. Sielä oon kymmenen toolii. Ja iso taulu, missä oon kartta ja vuosilukkui. ¶
Tekemyksii ¶
ANNAN KAISA: Istukkaa sitte ja pankkaa turvavyön kiini. Panema heti oven kiini ja lähðemä. Mutta kuka...? ¶
VIERAS MIES: Oðottakkaa! Että saa vielä lähteet! Mie kans tahðon olla myötä! ¶
ANNAN KAISA: No kuka sie se sitte olet? ¶
VIERAS MIES: Mie olen Ville, Ville Virtanen. Suomalainen. Hyvvää päivää! Mie halluun kans lähteet myötä. Oonko teilä vielä sijjaa minuleki? ¶
ANNAN KAISA: Jaa. Hyvvää päivää! Kyllä meilä vielä oon sijjaa. Mutta tieðätkö sie, mihiin meilä oon meininki lähteet? ¶
VILLE VIRTANEN: Kyllä mie tieðän. Tet lähðettä aikamatkale vanhoitten kainulaisten tykö. Mie kans halluun lähteet. ¶
ANNAN KAISA: No mitä sie sielä? Oletko sie kans kainulainen niin ko nämät muutki? ¶
VILLE VIRTANEN: En mie kyllä ole kainulainen, mutta minun isä oon Ruijasta pois, ja mie kans halluun tiettäät minun vanhaasta histooriasta. ¶
Ja olen mie ollu aikamatkala ennenki. Mie studeeraan arkeologiita ja mie kävin kerran aikamatkala rautakauðessa. Se oli soma! ¶
ANNAN KAISA: Jaa. No se tuli hopusti. Mutta kyllä suomalainenki saapi lähteet vanhoitten kainulaisten tykö. ¶
Meilä oon vielä vapaa sija. Istu sie tuohoon Stiinan Leenan vierheen. Nyt met sitte lähðemä. ¶
MAIJAN KREETA: Kattokkaa! Vielä sieltä juoksee yksi vaimo. Mitä se halluu? ¶
VIERAS VAIMO: Hyvvää päivää! Huh huh! Mie häyðyin juosta. ¶
Mie kuulin, ette teilä oon meininki matkustaat vanhoitten kainulaisten tykö, ja mie kans halluun lähteet myötä. Oonko teilä minule sijjaa? ¶
ANNAN KAISA: No voi ihmet! Met jo häyðymä lähteet! Mutta kuka se sie sitte oikheen olet? ¶
Ja miksi sie halluut lähteet myötä? Oletko sie kainulainen? ¶
VIERAS VAIMO: Mie olen Ragnhild Hansen. En mie kyllä ole kainulainen, mie olen ruijalainen. Mutta kyllä mie saatan kainun kieltä, ko olen sitä studeerannu. ¶
ANNAN KAISA: Niin, mutta miksi sie halluut lähteet myötä? ¶
RAGNHILD HANSEN: Ette miksi mie halluun lähteet myötä? Kattokkaa, mie vasta kuulin, ette teilä oon meininki lähteet aikamatkale vanhoitten kainulaisten tykö. ¶
Mie olen histoorian opettaaja tuola korkkeekoulussa, ja mie pitäisin muistela tulleevala tiimala minun studentiile kainulaisista. ¶
Kyllähän mie jo koko paljon tieðän niistä, ko olen niistä lukenu. Mutta olishan se soma muistela, sitte ko mie olen itte nähny, ette minkälaiset net vanhaat kainulaiset olthiin. ¶
ANNAN KAISA: Mutta tieðätkö sie, kunka aikamatkala käyðhään? Etkö sie ollenkhaan pölkkää? ¶
RAGNHILD HANSEN: En mie pölkkää mithään. Ja olenhan mie ollu aikamatkala monta kerttaa ennenki, kerran viikinkiaijassaki. ¶
ANNAN KAISA: No tule sitte myötä. Vielä meilä oon yksi sija. Pankkaa nyt kaikki turvavyöt kiini ja lähðemä. Vain tulleeko sieltä vielä joku? ¶
KAIKKI HUUÐETHAAN: Ei tule! Emmäkä met ennää oðota kethään! Met halluuma lähteet! ¶
Ei meilä ennää ole tillaa oðottaat kethään. Met emmä halluu istuut täälä universiteetin siljola koko päivää! ¶
ANNAN KAISA: Hyvä! Sitte met lähðemä. Kymmenen yhðeksen kahðeksen seittemen kuusi viisi nelje kolme kaksi yksi. Nyt! ¶
Yks kaks kolme nelje viis ¶
jää sie siiheen siis! ¶
Tekemyksii ¶
Huiii! ¶
Matkalaiset lennethään aijan ja avaruuðen läpi. ¶
Mutta heti het oon taas maassa. ¶
Ja ihmet! Heilä oon aivan erilaiset vaattheet päälä, ko heilä oli, ko het menthiin aikamasiinhiin. Nyt het oon aivan ko vanhaat kainulaiset. ¶
Het seisothaan vaaran laiðala. ¶
Oon aamu. Oon hyvin näköistä. Aurinko paistaa lämpimästi. Eðessä oon levvee joki ja ympärillä vahva mettä. Maassa oon vielä lunta, ja joki oon jäässä. ¶
Het oon joven öystäpuolela. Ko het kattothaan joven yli, het nähðhään pikku kyläisen. Se oon joven rannala niemessä. Vähän kauvempana oon toinen kylä. Se oon aivan joven suussa, sen vestapuolela. Siinä oon paljon huonheita. ¶
Ja kentälä kylän vieressä seissoo paljon ihmissii, miehii ja vaimoi. Ja kläppii kans. ¶
RAGNHILD: Huh! Mihiin met nyt tulima? Missä met olema? Tämmöistä paikkaa mie en ole koskhaan nähny! ¶
Kaunista täälä kyllä oon. Oonpa ihana paikka! Niin kaunis joki. Ja kaunis pötäjämettä. ¶
Ja aurinko paistaa niin lämpimästi. Taittaa olla kevät! Mutta mitä tuola tapattuu? Sielähän oon paljon ihmissii! ¶
ANNAN KAISA: Ko sie tulit niin hiljain myötä meiðän matkale, se sie et tieðäkhään, mikä meilä oli meininki. Mie muistelen sinule. ¶
Met halusimma tulla Alattihoon, tänne Vesta-Finmarkkhuun. Täälä oon kainulaiset asunheet jo vanhaasta aijasta saakka. ¶
Nyt met pitäisimmä olla vuoðessa 1748 (seittementoista sattaa neljekymmentä kahðeksen), maikuun 5. (viiðes) päivä. ¶
Tuo kylä, mikä oon tuossa joven vestarannala, oon Aaronniemi, ja tuo kylä tuola joven suussa oon Jovensuu. ¶
PETTERIN MIKKO: Lähðemä tuone Jovensuuhuun ja kattoma, mitä sielä tapattuu. ¶
ANNAN KAISA: No niin, lähðemä. Matka ei ole pitke, niin ette met saatama kyllä kävelä tuone Jovensuuhuun. ¶
Met olema sitte Jovensuussa. Kentälä kylän ympärilä oon paljon ihmissii. Het seisothaan ja puhuthaan. ¶
Mutta mitä het oikheen puhuthaan? Mitä täälä oikheen tapattuu? Sen met halluuma tiettäät. Kattelema, kuuntelema. ¶
Voi mikä ilon päivä! Nuutti oon tullu takaisin! Olettako kuulheet? Nuutti oon tullu takaisin kuninkhaan tykköö! ¶
Mitä sie sanot? Oonko se tosi? Oonko Ollin Nuutti tullu takaisin Kööpenhaminasta kuninkhaan tykköö? Koska se tuli? Yöläkö se tuli? ¶
Yölä. Sen emäntä, Nuutin Kreeta, kävi aamula minun tykönä ja nouti maittoo ja leippää ja kallaa, ette sai anttaat Nuutile. Sillä oli hirmuinen nälkä, tietenki, ko kothiin tuli. Ja vaipunu oli. ¶
No mitä se muisteli? Muisteliko se mithään, ette kunka sille Nuutile sielä kuninkhaan tykönä kävi? ¶
Muisteli se. Hys! Kattokkaa! Tuola se tullee se Nuutti. Voi ihmet, ette met vielä hänenki näjemä! ¶
Ollin Nuutti likenee pitkin tietä Aaronniemestä ja oon heti ihmisten tykönä. Kaikki, koko Jovensuun väki, tulhaan hänen ympärile. ¶
VANHAA MIES: No tervettulemaa, Nuutti! Siinähän sie olet! Hyvvää aamuu! ¶
OLLIN NUUTTI: Hyvvää aamuu! Tässä mie nyt olen. Kunka se täälä mennee? ¶
VANHAA MIES: Hyvin se mennee. Ja se oon soma taas kohðatela sinnuu! Met jo luulima, ette sie kokonhansa jäät sille matkale. ¶
Syksylä sie lähðit, ja talvi meni ja kohta kevätki. Nyt vasta sie tulit takaisin. Heti lumi sullaa, ja sitte oon kesä. ¶
Ja kesälä oon huono juttaat. Ei saata hihðata eikä ajjaat porola. Mutta sie se kuitenki kerkisit ennen kessää. ¶
NUUTTI: Kerkisin mie. Enhän mie sielä Tanmarkussa vanheta halunu enkä sinne jääðä. En mie sielä isossa kaupungissa triivastunnu. ¶
Mutta kyllä oli pitke matka. Mie lähðin syksylä ja kevväilä vasta pääsin takaisin. ¶
Ensistä mie ajoin porola Ruottin puolele Koutokeinhoon, siitä Kaaresuanthoon, siitä Tornionväylää alas. ¶
Välilä piti hihðataki, ko en porroo saanu. Ja välilä mie häyðyin käveläki. Pitke oli matka. ¶
Ruottin läpi mie juðin. Tukholmasta sain preevin, ette pääsin Tanmarkkhuun. Sitte mie jo piðin lijetä Kööpenhaminaa. Ruottista – vain Tanmarkkuuko se oon? ¶
Skånesta Kööpenhaminhaan mie ajoin jään yli hevosela, ko Juutinrauma oli jäässä. Vaikkee oli matka. ¶
Nyt mie lähðen kuitenki varsin sen pahan amtmanin Kelsenin tykö. Minula oon sille preevi kuninkhaalta. Sen mie häyðyn anttaat amtmanille ja heti. Niin oon käsky. ¶
TOINEN MIES: Saitko sie sitte puhhuut kuninkhaan kans? Joko se kuningas ymmärttää, ette minkälainen meilä oon elämä täälä? Joko met saama elläät ja olla, niin ko se oikheen ja hyvä oon? ¶
NUUTTI: Mie sitte jälkhiin muistelen kaiken. Nyt en kerkkii. Ei minula ole tillaa, ko mie häyðyn lähteet amtmanin tykö. ¶
VANHAA MIES: Oðota vielä, Nuutti. Muistele, miksi sie niin kauvoin olit sillä matkala? Vaikka sie juðit porola ja hihtasit ja kävelit ja vielä ajoit hevoselaki, se ei se matka niin pitke ollu. ¶
Mitä sinule sielä Kööpenhaminassa oikheen tapattui? Miksi sie sielä niin kauvoin olit? ¶
NUUTTI: Ko mie syksylä lähðin, se mie sain myötä preevin, minkä Talmulahðen pappi, se Falkki, kirjoitti. ¶
Preevissä pappi selvitti kaiken, ette kunka se elämä meilä täälä oon ja kunka amtmani meitä kiussaa. Mie sitte annoin sen preevin kuninkhaale. ¶
Mutta heti en saanu puhutella kuningasta, ko sielä oli yksi huono hoviherra. Mie en tieny, ette se oli amtmanin veli, ja mie annoin ensistä preevin sille. ¶
No sehän ei sitä preevii kuninkhaale antanu. Niin mie piðin kohðatela ensistä Kööpenhaminassa sen meiðän vanhaan papin, Leemin Nuutin. ¶
Hän tunsi minun ja vei kuninkhaan tykö. Sitte mie sain puhutela kuningasta. ¶
Mie annoin kuninkhaale toisen preevin. Kattokkaa, onneksi Talmulahðen pappi oli antanu minule myötä kaksi preevii. ¶
Kuningas luki preevin ja varsin ymmärsi, mikä oon oikheen ja tosi ja kunka vaikkee meiðän elämä täälä oon. ¶
Hän kirjoitti uuðen preevin ja antoi sen minule myötä. Sen mie nyt häyðyn heti vieðä amtmanille. ¶
Hyvästi, kaikki tet hyvät alattiolaiset. Nyt minula ei ennää ole tillaa enämpi muistela. Jääkkää tervheinä! ¶
Mie sitte jälkhiin muistelen kaikki, mitä sielä matkala ja Kööpenhaminassa tapattui. Sitte tet saatta tiettäät kaikki. ¶
Nuutti ei enämppää puhu, mutta lähtee amtmanin tykö. Paha Amtmani assuu Jovensuussa, siinä likelä. Hänelä oon siinä uusi, iso kartano. ¶
Ihmiset vielä seisothaan kauvoin siinä Jovensuun kentälä ja puhuthaan. Het oon kovin iloiset. Het visshiin ajatelhaan, ette nyt heile tullee parempi elämä, ko kuningas oon kirjoittanu amtmanille. ¶
Vaikka ei het tieðä, mitä kuningas oon kirjoittanu. Emmäkä metkhään tieðä. Eikä visshiin Nuuttikhaan tieðä. ¶
Mutta nyt meilä oon aika lähteet joven toisele puolele takaisin vaaran laithaan ¶
aikamasiinin tykö. Se oon, kattokkaa, paras lähteet, ennen ko Jovensuun väki näkkee meiðät. ¶
Vain näjethäänkö net kuitenkhaan meitä? ¶
Tekemyksii ¶
Hevonen oon hest Haukka mennee ¶
pappi oon prest suusta suuhuun ¶
suola oon salt ja orava mennee ¶
kaikki oon alt puusta puuhuun. ¶
Aikamatka ¶
1. Alattihoon (ensimäinen kapitteli) ¶
Universiteetin siljola oon oikhen iso kartano. Se kartano oon aivan ymmyräinen. Siinä kartanossa oon semmoinen ymmyräinen loma, missä oon aikamasiini! Se aikamasiiniki oon ymmyräinen. ¶
Met olema siinä lomassa. Lomassa oon viisi ihmistä, kolme tytärtä ja kaksi poikkaa. ¶
Het oon studentit. Ja sitte sielä olen vielä mie, Annan Kaisa. Meilä oon meininki lähteet aikamatkale vanhoitten kainulaisten tykö. Se oon kamalan jännittäävä. Saapi nähðä, minkälainen aikamatka siitä tullee! Mutta ensistä met häyðymä opastuut. ¶
MIE: Tervettulemaa! Ja hyvvää päivää teile kaikile! Mie olen Annan Kaisa, ja mie piðän ottaat teiðät myötä aikamatkale vanhoitten kainulaisten tykö. Mie näjen, ette teitä oon tässä viisi ihmistä, kolme tytärtä ja kaksi poikkaa. Mutta mie en tunne teitä enkä tieðä, kuka oon kuka. Met häyðymä opastuut, ette tieðämä, kuka oon kuka. Olkkaa niin hyvät ja muistelkkaa teiðän nimet. Olkkaa hyvät ja sanokkaa kans, ette mistä paikasta tet oletta pois. ¶
ENSIMÄINEN TYTÄR: Hyvvää päivää! Mie olen Maijan Kreeta ja mie olen Pyssyjovesta. ¶
TOINEN TYTÄR: Mie taas olen Stiinan Leena ja mie olen Naavuonosta. Hyvvää päivää! ¶
ANNAN KAISA: Hyvvää päivää! Entä kuka se sie olet? ¶
KOLMAS TYTÄR: Miekö? Mie olen Hannun Hanna, Pykeästä. Mutta nyt mie asun Tromssassa. ¶
ANNAN KAISA: Entä nämät pojat? Mikkä net teiðän nimet oon? ¶
ENSIMÄINEN POIKA: No, minun nimi oon Mikko, Petterin Mikko. Hyvvää päivää vain! Mie olen Tromssasta. Ja tämä tässä minun vieressä, se oon Liisan Matti Alattiosta. ¶
LIISAN MATTI: Olen mie kyllä Alattiosta pois, mutta nyt mie en asu Alattiossa. Mie asun Perunassa. ¶
ANNAN KAISA: Jaa niin. Oletta tet soma joukko! Menemä sitte sisäle tuohoon aikamasiinhiin ja lähðemä heti. ¶
Met menemä sisäle aikamasiinhiin. Sielä oon kymmenen toolii. Ja iso taulu, missä oon kartta ja vuosilukkui. ¶
Huiii! ¶
Matkalaiset lennethään aijan ja avaruuðen läpi. ¶
Mutta heti het oon taas maassa. ¶
Ja ihmet! Heilä oon aivan erilaiset vaattheet päälä, ko heilä oli, ko het menthiin aikamasiinhiin. Nyt het oon aivan ko vanhaat kainulaiset. ¶
Het seisothaan vaaran laiðala. ¶
Oon aamu. Oon hyvin näköistä. Aurinko paistaa lämpimästi. Eðessä oon levvee joki ja ympärillä vahva mettä. Maassa oon vielä lunta, ja joki oon jäässä. Het oon joven öystäpuolela. Ko het kattothaan joven yli, het nähðhään pikku kyläisen. Se oon joven rannala niemessä. Vähän kauvempana oon toinen kylä. Se oon aivan joven suussa, sen vestapuolela. Siinä oon paljon huonheita. ¶
Ja kentälä kylän vieressä seissoo paljon ihmissii, miehii ja vaimoi. Ja kläppii kans. ¶
RAGNHILD: Huh! Mihiin met nyt tulima? Missä met olema? Tämmöistä paikkaa mie en ole koskhaan nähny! Kaunista täälä kyllä oon. Oonpa ihana paikka! Niin kaunis joki. Ja kaunis ¶
pötäjämettä. Ja aurinko paistaa niin lämpimästi. Taittaa olla kevät! Mutta mitä tuola tapattuu? Sielähän oon paljon ihmissii! ¶
ANNAN KAISA: Ko sie tulit niin hiljain myötä meiðän matkale, se sie et tieðäkhään, mikä meilä oli meininki. Mie muistelen sinule. Met halusimma tulla Alattihoon, tänne Vesta-Finmarkkhuun. Täälä oon kainulaiset asunheet jo vanhaasta aijasta saakka. Nyt met pitäisimmä olla vuoðessa 1748 (seittementoista sattaa neljekymmentä kahðeksen), maikuun 5. (viiðes) päivä. Tuo kylä, mikä oon tuossa joven vestarannala, oon Aaronniemi, ja tuo kylä ¶
tuola joven suussa oon Jovensuu. ¶
PETTERIN MIKKO: Lähðemä tuone Jovensuuhuun ja kattoma, mitä sielä tapattuu. ¶
ANNAN KAISA: No niin, lähðemä. Matka ei ole pitke, niin ette met saatama kyllä kävelä tuone Jovensuuhuun. Met olema sitte Jovensuussa. Kentälä kylän ympärilä oon paljon ihmissii. Het seisothaan ja puhuthaan. Mutta mitä het oikheen puhuthaan? Mitä täälä oikheen tapattuu? Sen met halluuma tiettäät. Kattelema, kuuntelema. ¶
Voi mikä ilon päivä! Nuutti oon tullu takaisin! Olettako kuulheet? Nuutti oon tullu takaisin kuninkhaan tykköö! ¶
Mitä sie sanot? Oonko se tosi? Oonko Ollin Nuutti tullu takaisin Kööpenhaminasta kuninkhaan tykköö? Koska se tuli? Yöläkö se tuli? ¶
Yölä. Sen emäntä, Nuutin Kreeta, kävi aamula minun tykönä ja nouti maittoo ja leippää ja kallaa, ette sai anttaat Nuutile. Sillä oli hirmuinen nälkä, tietenki, ko kothiin tuli. Ja vaipunu oli. ¶
No mitä se muisteli? Muisteliko se mithään, ette kunka sille Nuutile sielä kuninkhaan tykönä kävi? ¶
Muisteli se. Hys! Kattokkaa! Tuola se tullee se Nuutti. Voi ihmet, ette met vielä hänenki näjemä! ¶
Ollin Nuutti likenee pitkin tietä Aaronniemestä ja oon heti ihmisten tykönä. Kaikki, koko Jovensuun väki, tulhaan hänen ympärile. ¶
VANHAA MIES: No tervettulemaa, Nuutti! Siinähän sie olet! Hyvvää aamuu! ¶
OLLIN NUUTTI: Hyvvää aamuu! Tässä mie nyt olen. Kunka se täälä mennee? ¶
VANHAA MIES: Hyvin se mennee. Ja se oon soma taas kohðatela sinnuu! Met jo luulima, ette sie kokonhansa jäät sille matkale. Syksylä sie lähðit, ja talvi meni ja kohta kevätki. Nyt vasta sie tulit takaisin. Heti lumi sullaa, ja sitte oon kesä. Ja kesälä oon huono juttaat. Ei saata hihðata eikä ajjaat porola. Mutta sie se kuitenki kerkisit ennen kessää. ¶
NUUTTI: Kerkisin mie. Enhän mie sielä Tanmarkussa vanheta halunu enkä sinne jääðä. En mie sielä isossa kaupungissa triivastunnu. Mutta kyllä oli pitke matka. Mie lähðin syksylä ja kevväilä vasta pääsin takaisin. Ensistä mie ajoin porola Ruottin puolele Koutokeinhoon, siitä Kaaresuanthoon, siitä Tornionväylää alas. Välilä piti hihðataki, ko en porroo saanu. Ja välilä mie häyðyin käveläki. Pitke oli matka. Ruottin läpi mie juðin. Tukholmasta sain preevin, ette pääsin Tanmarkkhuun. Sitte mie jo piðin lijetä Kööpenhaminaa. Ruottista – vain Tanmarkkuuko se oon? – Skånesta Kööpenhaminhaan mie ajoin jään yli hevosela, ko Juutinrauma oli jäässä. Vaikkee oli matka. Nyt mie lähðen kuitenki varsin sen pahan amtmanin Kelsenin tykö. Minula oon sille preevi kuninkhaalta. Sen mie häyðyn anttaat amtmanille ja heti. Niin oon käsky. ¶
TOINEN MIES: Saitko sie sitte puhhuut kuninkhaan kans? Joko se kuningas ymmärttää, ette minkälainen meilä oon elämä täälä? Joko met saama elläät ja olla, niin ko se oikheen ja hyvä oon? ¶
NUUTTI: Mie sitte jälkhiin muistelen kaiken. Nyt en kerkkii. Ei minula ole tillaa, ko mie häyðyn lähteet amtmanin tykö. ¶
VANHAA MIES: Oðota vielä, Nuutti. Muistele, miksi sie niin kauvoin olit sillä matkala? Vaikka sie juðit porola ja hihtasit ja kävelit ja vielä ajoit hevoselaki, se ei se matka niin pitke ollu. Mitä sinule sielä Kööpenhaminassa oikheen tapattui? Miksi sie sielä niin kauvoin olit? ¶
NUUTTI: Ko mie syksylä lähðin, se mie sain myötä preevin, minkä Talmulahðen pappi, se Falkki, kirjoitti. Preevissä pappi selvitti kaiken, ette kunka se elämä meilä täälä oon ja kunka amtmani meitä kiussaa. Mie sitte annoin sen preevin kuninkhaale. Mutta heti en saanu puhutella kuningasta, ko sielä oli yksi huono hoviherra. Mie en tieny, ette se oli amtmanin veli, ja mie annoin ensistä preevin sille. No sehän ei sitä preevii kuninkhaale antanu. Niin mie piðin kohðatela ensistä Kööpenhaminassa sen meiðän vanhaan papin, Leemin Nuutin. Hän tunsi minun ja vei kuninkhaan tykö. Sitte mie sain puhutela kuningasta. Mie annoin kuninkhaale toisen preevin. Kattokkaa, onneksi Talmulahðen pappi oli antanu minule myötä kaksi preevii. ¶
Kuningas luki preevin ja varsin ymmärsi, mikä oon oikheen ja tosi ja kunka vaikkee meiðän elämä täälä oon. Hän kirjoitti uuðen preevin ja antoi sen minule myötä. Sen mie nyt häyðyn heti vieðä amtmanille. Hyvästi, kaikki tet hyvät alattiolaiset. Nyt minula ei ennää ole tillaa enämpi muistela. Jääkkää tervheinä! Mie sitte jälkhiin muistelen kaikki, mitä sielä matkala ja Kööpenhaminassa tapattui. Sitte tet saatta tiettäät kaikki. ¶
Nuutti ei enämppää puhu, mutta lähtee amtmanin tykö. Paha Amtmani assuu Jovensuussa, siinä likelä. Hänelä oon siinä uusi, iso kartano. Ihmiset vielä seisothaan kauvoin siinä Jovensuun kentälä ja puhuthaan. Het oon kovin iloiset. Het visshiin ajatelhaan, ette nyt heile tullee parempi elämä, ko kuningas oon kirjoittanu amtmanille. Vaikka ei het tieðä, mitä kuningas oon kirjoittanu. Emmäkä metkhään tieðä. Eikä visshiin Nuuttikhaan tieðä. ¶
Mutta nyt meilä oon aika lähteet joven toisele puolele takaisin vaaran laithaan ¶
aikamasiinin tykö. Se oon, kattokkaa, paras lähteet, ennen ko Jovensuun väki näkkee meiðät. ¶
Vain näjethäänkö net kuitenkhaan meitä? ¶
Oversatt til kvensk: Kainun institutti - Kvensk institutt 2012 / Pirjo Paavalniemi ¶
14. Lyhykäinen yhtheenveto saunoista käänettynnä kvääniksi eli kainuksi ¶
Kvääniilä eli kainulaisila oon nykyaikhaan kansalisen minoriteetin staattus Ruijassa. Tutkijat ei ole vielä yhtä mieltä siitä, kunka kauvoin kväänit oon olheet täälä pohjaisessa. Sen kirjalisen materiaalin pohjalta, mikä saunakirjan kirjoittajilla oon ollu tiossa, oon het maininheet mm. Tacitus "Germaniuksen" (vuesta 98 jälkhiin Kristuksen) ja ruijalaisen suurpuunan ja löytömatkalaisen Ottarin (suunile vuesta 890 jälkhiin Kristuksen). ¶
Kirjailijat oon kirjoittanheet maanrajoista, Suomesta ja Tornionlaaksosta, sekä kvääniin siirtymisestä näiltä aloilta Pohjais-Ruijhaan. Syy siihen, ette ihmiset siirythiin ja vajelethiin tänne pohjaisheen (rajan panthiin vuona 1751), saattoi piian olla "Pikku jääkausi" - minkä väitethään olheen vuosina 1645-1715 - ja nälänhätä Suomen "viljapuohissa", sekä ruokakala täälä pohjaisen meressä. ¶
Amerikka-feeberi levisi Raishiin jälkhiin vuen 1871, ja usseet maahansiirtynheet kväänit jatkethiin matkaa Amerikkhaan. ¶
Saunahistooria muistelee löylyn myytistä ja siitä, kunka kiviaijan ihmiset kunnioitethiin höyryy, mikä synty kivikasassa eli tulipesässä ko tuli ja vesitipat kohatelthiin (kiuvas). Saunala oon hirmusen pitkä histooria ympäri mailman. Kirjailijat mainithaan m.m. Pyhän Andreaksen - yhen Jeesuksen apostoliista. Hän teki reisun Dnepr-jovele ja Novgorodhiin, missä ihmiset saunothiin puusta rakenetussa saunassa. ¶
Saunominen oli yhtheinen, pohjaismainen tapa ja sen hyväksythiin kiini vuen 1537 reformašuunhiin saakka. Silloin Tanmarkku-Ruijan kuningas Christian III (1536-1559) kielsi ihmissii näyttäytymästä toisilensa alastomanna. Sotaväjen komenethiin polttamhaan kaikki saunat, ja saunakulttuuri katosi eteläisessä Ruijassa. Kirjailijat ei ole löytänheet mithään tiettoo siitä, josko Christian III:n joukot olthiin kans Finmarkussa ja Pohjais-Tromssassa. Het kirjoitethaan: ¶
Kirjailijat kirjoitethaan erityyppisistä saunoista, uuniista ja tulipesistä, sekä saunan tykötarpheista, niin ko saunavihtasta eli vastasta. Saunominen oon puhistautumista, ei tyhä kropin, mutta kans mielen. Saunomisheen käytettävä aika, saunan lämpö, saunavejen lämmitys ja jäähyttely jovessa oon kaikin saanheet oman paikkansa. ¶
Saunarakenusta, missä oli saunakamari tahi porstuu, saatethiin käyttäät asumahuonheena sen aikkaa ko päähuonetta rakenethiin. Saunassa kans synnytethiin, ja saunomista käytethiin paranuskonstina vissiissä sairhauksissa. Muutamisti sielä savustethiin tahi kuivathiin ruokkii ja keitethiin soopaa. ¶
Kapitteli 8 muistelee kokonhansa Raisin saunoista, jonka jälkhiin kirjailijat esitelhään lähtheet, notaatit ja persoonarekisterin. ¶
Värskassa ¶
Hyvät kuuntelijat, hyvät ystävät. ¶
Oon soma olla täälä näin kaukkaa etelässä. Mie en ole koskhaan ollu näin kaukkaa etelässä, ja mie kiitän ette sain kuttun tänne. ¶
Mie puhun meiðän vanhaata kväänin tahi kainhuun kieltä. Mie toivon ette tet ymmärrättä mitä mie sanon. Mie en jaksa puhhuut suomen yleiskieltä, ja sentähðen mie en jaksa kirjottaatkhaan sitä. Jos oon jotaki tässä minun puhheessa mitä tet että ymmärrä, mie toivon ette tet jälkhiin tuletta minun tykö ja kysyttä. ¶
Minula oon paljon tervheissii teile sieltä Jäämeren rannalta. Met toivoma ette metki joskus saama vierhaita täältä etelästä sinne pohjosheen. Mie sanon teile kaikile: ¶
Ruiða oon kainuulaistin oma nimi meiðän omale maale. Se oon histuurialisesti sama sana ko Ruottii ja Ryssä. Norja oon suomalaistin nimi, ja se nimi tullee ruottiin Norge sanasta. Norjaksi se oon Norge .  ¶
Kainuulainen oon sama sana ko skantinaavian sana kv æn/kven , mikä nykysuomeksi oon kvääni/kveeni.  ¶
Kainhuunmaa oli vanhaa maa pohjosessa. Skantinaavian hoolöikilainen Ottar kirjottaa noin 890 j.Kr. ette hän oon ollu kontaktissa kainuulaistin kansa, ja hän kirjottaa näin: (Tämä oon ensimäinen kirjotus meistä kainuulaisista.)  ¶
"Pitkin maan (se oon Ruiðan/Norjan) etelän ossaa toisela puolela tunturii, oon Ruottii/Svealand, ja pitkin maan pohjosossaa oon kainuulaistin maa. Kainuulaiset menhään usheen yli tunturin tappelemhaan ruiðalaistin kansa, ja ruiðalaiset tehðään sitä sammaa. Ja sielä oon issoi järvii jokapaikassa tunturissa, ja kainuulaiset kanttaavat omat venheet yli maan ja hyökkäävät ruiðalaissii. Heilä oon pienet ja kevveet venheet." ¶
Kainhuunmaa oli osa nykysestä Ruottiista pohjosesta etelhäänpäin kiini Helsinglanthiin, ja nykysessä Suomessa se levis kiini Satakunnan pohjosen puolele. Pohjosessa kuuluthiin kaikki jokilaksot Kainhuunmaahaan. Se mikä tääpäna oon Pohjanlahti, oli sillon Kaihnuunmeri. Ryssäksi se oli "Kajano morje". ¶
Oon paljon syytä siiheen ette kainuulainensana vähittelen kattoo ja viimen hävvii kokonhaansa Kainhuunmaasta. ¶
1200-luvula  ¶
1200-luvula tullee paljon ihmissii Satakunnan Pirkkalasta, mutta suomalainen profesoori Jouko Vahtola sannoo ette nämät ihmiset kainuulaistuivat. Pirkkalaiset saathiin m.m. luvan ruottiin kuninkhaalta kerätä verroo. ¶
Jouko Vahtola kirjottaa ette se oli ruottalaiset jokka lopetethiin Kainhuunmaan ittenäisyyðen. Tämä tapahtui kerran 1200-luvun loppupuolela ko Ruottii tahi Sveariikki koloniseeras länsiosan Kainhuunmaasta. ¶
1200-luvula oon kans karjalaissii pohjosessa riitelemässä - tahi sanomako sotimassa?, mutta heiðät oli Novgorod lähättäny sinne. Karjalaiset saavat viimen herruuðen Kainhuunmaan itäpuolen, nykysen Pohjanmaan yli, ja tämä Ryssän sotiminen Kainhuunmaan itäosassa hajotti kainuulaiskansan. ¶
Suomen kaupunki Kajaani muistuttaa meitä tästä aiasta, sillä ”kainuu” ryssän kielelä oon ”kajano”. ”Kajano morje” oon toinen muisto siitä aiasta. ¶
1500-luvula  ¶
Varsinais Suomi oon nimi sillä maakunnala mikä oon Luonas-Suomessa. Tämä maakunta ja maakunnat Åland/Ahvennanmaa, Satakunta, Uusimaa, Häme, Savo ja Karjala olthiin koko keskiaiassa ja 1500-luvun alussa net mikkä sanothiin Österlanniksi/Itämaiksi, ja tämä nimi oon säilyny kansanlaulussa: . Østerbotten - itäosa Kainhuunmaasta/ Kvænlannista - kuului Pohjosmaihiin.  ¶
1600-luvula  ¶
Ko Kristiinan raamattu (=koko raamattu suomenkieleksi) oli valmis 1642, tehtiin kuvan missä oon trotninki Kristiina, hänen päälipuolela oon ruottiin valtakunnanvaakuna ja 30 maakuntavaakunaa. Likkiin vaakuna valtakunnanvaakunan oikkeela puolela oon Varsinais Suomen vaakuna. Sitte tullee Nore Finland/Pohjos Suomi, mikä oon Satakunta.  ¶
1800-luvula  ¶
Vasta 1809 ko Ryssä ryöstää Ruottiilta suurruhtinaskunnan Suomen, levvii sana suomalainen muile ko varsinaissuomalisile.  ¶
1820-luvun alkupuolela sannoo ruottiinkielinen virkamies Adolph Ivar Arvidsson näin:  ¶
"Svenskar får vi inte vara, ryssar vill vi inte bli, låt oss då vara finnar!/Emmä saa olla ruottalaiset, emmä halluu olla ryssät, olema sitte suomalaiset!"  ¶
Mutta heistä tuli nasjunaliset suomalaiset, ei etniset suomalaiset. Etniset suomalaiset olthiin ja olhaan vielä nytki Varsinais-Suomessa Lounas-Suomessa. Tämä oon minun pääpuenki ko puhuma siitä kekkä oon etniset suomalaiset, ja kekkä oon etniset kainuulaiset. ¶
Ko Ruottii/Sveariikki koloniseeras länsiosan Kainhuunmaasta, kolonistit Mälarn-seuðuilta alethiin 1800-luvula sanomhaan ette kainuulaiset oon ”finnar/suomalaiset” ja ette het puhhuuvat ”finska/suomee”. Syy siiheen oli se ette kainhuunkieli muistutti paljon varsinaissuomen kieltä. Molemat kielet kuuluuvatki länsivarieteethiin. ¶
Nykysessä kuttunheessa Pohjos-Suomessa oli 1860-luvula monta nälkävuotta pöräkkän, ja paljon etnissii kainuulaissii muutti Pohjos- Ruiðhaan. Het olthiin sillon jo niin suomalaistunheet ette het sanothiin ittesen tulleevan Suomesta, ja ette het olthiin suomalaiset. Mutta norjan virkamiehet kirjottivat kuitenki ette het olthiin kväänit/kainuulaiset. ¶
1900-luvula  ¶
Met kaikin tieðämä ette suomen nasjunalismi heräs ja vahvistui 1800-luvula, ja ette Suomi sai ittenäisyyðen 1917. Ja vasta jälkhiin 1917 alkkaa kassuuva suku Tornionlaksossa sanomhaan ette het oon suomalaiset. Sillon oon suomen nasjunalismi tullu kiini nykysheen Pohjos-Suomheen. ¶
Tämä nasjunalismi ei koskhaan koskenu meihiin. ¶
Siirtolaissii Suomesta oon muuttanheet Ruiðhaan kiini nykysheen saakka, ja nämät nykysuomen kansalaiset tahtoovat olla suomalaiset ja suomenkieliset. Tämä oon syy siiheen ette meilä tänä päivänäki oon riita siitä ette olemako met kainuulaiset ja kainhuunkieliset tahi suomalaiset ja suomenkieliset. ¶
Mutta assii pitäs olla selvä. Kainuulainen oon etninen sana, ja suomalainen oon nasjunalinen siirtolaissana.  ¶
Jo 1936 oli hirmunen riita tästä assiista; kainuulainen - suomalainen . Ruiðan Isotingassa - meiðän parlamentissä - oli kaks jäsentä jokka olthiin kainuulaiset, mutta haluusivat olla suomalaiset ja suomenkieliset, het ehðottivat ette kainhuunkieli- sana pyhitäs poijes ja muutettas suomenkieli- sanaksi. Isotinka hyväksyi ehðotuksen, mutta päätti kans ette se oikkeus omhaan kieliopetuksheen mikä kainuulaisila oli ollu siiheen saaka, loppui. Se oikkeus koski vain meiðän kieltä apukielenä, mutta se oli kuitenki oikkeus.  ¶
Norjalaistaminen oli alkanu jo 1880-luvula, ja se vahvistui 1900 alkupäässä. 1920-luvula oli sosiaalidarwinismi mikä selitti ette norjalainen oli se paras ihminen. Ja kaikila jolla oli halu olla hyvä ihminen, paras ihminen, hän muutti norjalaiseksi, tahi hänen muutethiin norjalaiseksi. Meilä ei ollu lupa puhhuut meiðän ommaa kieltä, ja kylissä ja kaupungiissa missä meiðän kieli oli minuriteettikielenä, se hävis jo ennen viimi mailmansottaa, mutta niissä paikoissa missä se oli majuriteettikieli, sielä se säilyi kiini 50-60-luvule. Tänä päivänä löyttyy vielä muutampi pieni kylä missä meiðän vanhaa kieli kuuluu. Minun kotikylä Pyssyjoki taittaa olla se kylä missä kieli oon säilyny parhain. ¶
Nämät histuurialiset tapahtumat oon syyt siiheen ette alkupöranen merkitys sanoissa kainuulainen, kainhuunkieli ja Kainhuunmaa vähittelleen hävvii ruottiin ja suomen kielistä, mutta ruiðan - tahi norjan - kielessä net säilyyvät kvääninä, kvääninkielenä ja Kväänlantina . Likele sata vuotta met itte olema luulheet ette net sanat kans olthiin hävinheet meiðän omasta kielestä, mutta kaks vuotta aikkaa sannoo yks vanhemmanpuolen vaimo Pyssyjovesta - minun kotikylästä - ette hänen isovanhimet sanothiin ette het olthiin kainuulaiset ja heiðän kieli oli kainhuunkieli. Mutta ennen tätä - jo kuuðenkymmenen luvula - vanhaa vaimo Alattiista - Alta ruiðan kielelä - sanoi ette het itte ruiðan kielelä sanothiin oman kielen kvääninkieleksi/kainhuunkieleksi.  ¶
National Indian Brotherhood of Canada tefineeraa kielisanan näin, ja se oon justhiin mitä mieki meinaan ette kieli oon: ¶
"Kieli oon se ulkomainen kuori niistä tieðoista ja kokemuksista mitä yks ihmisroikka oon kokenu vuosisattoin läpi. ¶
"Se ei ole tyhä äänisympooli, se oon tynaaminen voima mikä muoðustaa "ihmisen mailmankuvan, hänen ajatukset mailmasta ja hänen elämän "filosofian. ¶
"Oman äitinkielentunteminen auttaa tuntteet ittensä. Kuka ylppeilee "ommaa kieltä, hän ylppeilee ittensä." ¶
Mikä oon sitte kainhuunkieli?  ¶
Kainhuunkieli oon se kieli mitä kainuulaiset oon puhunheet ja vielä tääpänäki puhhuuvat, ja mikä oon säilyny ruottalaistumisen ja norjalaistumisen läpi minuriteettikielenä. ¶
Minun mielestä Ruottiin Torniolakson "meän kieli"ki oon vanhaa kainhuunkieli. ¶
Noin 1970 alkoi Vesisaaren Jatkukoulu antamhaan suomenkielenopetusta, ja pari vuotta jälkhiin löytyi samanlainen opetus Lemmijoven Nuortenkoulussa. ¶
Vasta 1975 tuli ensimäinen kielivaatimus esile Ruiðassa. Pyssyjoven vanhimet vaatisivat ette heiðän lapsile annettas opetusta heiðän omala kielelä. 1978 alkoi ensimäinen suomenkielenopetus Ruiðan peruskoulussa. Mie olin se ensi opettaja joka alotin tämän opetuksen. ¶
Mutta mitä tapahtui? ¶
Lapset tulthiin minun tykö ja sanothiin näin: ¶
”Meiðän isovanhimet ja vanhimet ei ymmäretä sitä kieltä mitä met opima koulussa. Met jäätämä suomenkielenopetuksen!” ¶
Ja paljon jätethiin. Seuraavana vuonna ei ollu ko yks koululapsi joka alkoi suomenkielenopetuksheen, mutta met sovima kuitenki lapsin ja vanhimitten kansa niin ette opetus jatkoi. ¶
1985 oon ensimäinen vuosi ette met opetama meiðän ommaa kieltä Pyssyjoven koulussa. Täähään saaka oon meiðän koulu ollu ainua koulu missä opetethaan kainhuunkieltä. Mutta vaikka Ruiða oon yksi mailman rikhaista maista, meilä ei löyðy opetusmateriaalii tahi -kirjoi. Nyt oon kehittämässä opetusmateriaalii, mutta suomenkielelä!!! ¶
Pyssyjovessa meilä oon kuitenki kielen ja kylttyyrin revitaliseeraustyö hyvin menemässä etheenpäin. Lastentarhaasa ja koulussa oon kainhuunkielenpuhhujii, ja vanhimet ja toiset kainhuunkielenpuhhuujat oon alkanheet puhumhaan meiðän ommaa vanhaata kainhuunkieltä lapsile. ¶
Minun puhetaika loppuu täähään, mutta tet saatatta kyssyyt minulta lissää näinä päivinä ko olema yhðessä. ¶
Toivon ette ymmärsittä vähäsen siitä mitä mie sanoin. ¶
Kiitoksii paljon kuuntelemisesta. ¶
Huiii! ¶
Matkalaiset lennethään aijan ja avaruuðen läpi. ¶
Mutta heti het oon taas maassa. ¶
Ja ihmet! Heilä oon aivan erilaiset vaattheet päälä, ko heilä oli, ko het menthiin aikamasiinhiin. Nyt het oon aivan ko vanhaat kainulaiset. ¶
Het seisothaan vaaran laiðala. ¶
Oon aamu. Oon hyvin näköistä. Aurinko paistaa lämpimästi. Eðessä oon levvee joki ja ympärillä vahva mettä. Maassa oon vielä lunta, ja joki oon jäässä. ¶
Het oon joven öystäpuolela. Ko het kattothaan joven yli, het nähðhään pikku kyläisen. Se oon joven rannala niemessä. Vähän kauvempana oon toinen kylä. Se oon aivan joven suussa, sen vestapuolela. Siinä oon paljon huonheita. ¶
Ja kentälä kylän vieressä seissoo paljon ihmissii, miehii ja vaimoi. Ja kläppii kans. ¶
RAGNHILD: Huh! Mihiin met nyt tulima? Missä met olema? Tämmöistä paikkaa mie en ole koskhaan nähny! ¶
Kaunista täälä kyllä oon. Oonpa ihana paikka! Niin kaunis joki. Ja kaunis pötäjämettä. ¶
Ja aurinko paistaa niin lämpimästi. Taittaa olla kevät! Mutta mitä tuola tapattuu? Sielähän oon paljon ihmissii! ¶
ANNAN KAISA: Ko sie tulit niin hiljain myötä meiðän matkale, se sie et tieðäkhään, mikä meilä oli meininki. Mie muistelen sinule. ¶
Met halusimma tulla Alattihoon, tänne Vesta-Finmarkkhuun. Täälä oon kainulaiset asunheet jo vanhaasta aijasta saakka. ¶
Nyt met pitäisimmä olla vuoðessa 1748 (seittementoista sattaa neljekymmentä kahðeksen), maikuun 5. (viiðes) päivä. ¶
Tuo kylä, mikä oon tuossa joven vestarannala, oon Aaronniemi, ja tuo kylä tuola joven suussa oon Jovensuu. ¶
PETTERIN MIKKO: Lähðemä tuone Jovensuuhuun ja kattoma, mitä sielä tapattuu. ¶
ANNAN KAISA: No niin, lähðemä. Matka ei ole pitke, niin ette met saatama kyllä kävelä tuone Jovensuuhuun. ¶
Met olema sitte Jovensuussa. Kentälä kylän ympärilä oon paljon ihmissii. Het seisothaan ja puhuthaan. ¶
Mutta mitä het oikheen puhuthaan? Mitä täälä oikheen tapattuu? Sen met halluuma tiettäät. Kattelema, kuuntelema. ¶
Voi mikä ilon päivä! Nuutti oon tullu takaisin! Olettako kuulheet? Nuutti oon tullu takaisin kuninkhaan tykköö! ¶
Mitä sie sanot? Oonko se tosi? Oonko Ollin Nuutti tullu takaisin Kööpenhaminasta kuninkhaan tykköö? Koska se tuli? Yöläkö se tuli? ¶
Yölä. Sen emäntä, Nuutin Kreeta, kävi aamula minun tykönä ja nouti maittoo ja leippää ja kallaa, ette sai anttaat Nuutile. Sillä oli hirmuinen nälkä, tietenki, ko kothiin tuli. Ja vaipunu oli. ¶
No mitä se muisteli? Muisteliko se mithään, ette kunka sille Nuutile sielä kuninkhaan tykönä kävi? ¶
Muisteli se. Hys! Kattokkaa! Tuola se tullee se Nuutti. Voi ihmet, ette met vielä hänenki näjemä! ¶
Ollin Nuutti likenee pitkin tietä Aaronniemestä ja oon heti ihmisten tykönä. Kaikki, koko Jovensuun väki, tulhaan hänen ympärile. ¶
Sanalista 1c ¶
aivan helt ¶
lämpimästi varmt ¶
ranta:ranna-:rantt- stran –a ¶
huonet:huonhee-: hus- et ¶
en/ei/et/emmä/että koskhaan aldri ¶
pötäjä furu ¶
taitaat se taittaa olla ... å kunne ¶
hiljain seint ¶
en/et/ei/emmä/että –khaan/-khään heller ikke ¶
Jovensuu Elvebakken ¶
tosi:toðe-:tot- sant ¶
-n tykönä hos ¶
nälkä:nälä-:nälkkä- sult ¶
pitkin langs ¶
Huiii! ¶
Matkalaiset lennethään aijan ja avaruuðen läpi. ¶
Mutta heti het oon taas maassa. ¶
Ja ihmet! Heilä oon aivan erilaiset vaattheet päälä, ko heilä oli, ko het menthiin aikamasiinhiin. Nyt het oon aivan ko vanhaat kainulaiset. ¶
Het seisothaan vaaran laiðala. ¶
Oon aamu. Oon hyvin näköistä. Aurinko paistaa lämpimästi. Eðessä oon levvee joki ja ympärillä vahva mettä. Maassa oon vielä lunta, ja joki oon jäässä. Het oon joven öystäpuolela. Ko het kattothaan joven yli, het nähðhään pikku kyläisen. Se oon joven rannala niemessä. Vähän kauvempana oon toinen kylä. Se oon aivan joven suussa, sen vestapuolela. Siinä oon paljon huonheita. ¶
Ja kentälä kylän vieressä seissoo paljon ihmissii, miehii ja vaimoi. Ja kläppii kans. ¶
RAGNHILD: Huh! Mihiin met nyt tulima? Missä met olema? Tämmöistä paikkaa mie en ole koskhaan nähny! Kaunista täälä kyllä oon. Oonpa ihana paikka! Niin kaunis joki. Ja kaunis ¶
pötäjämettä. Ja aurinko paistaa niin lämpimästi. Taittaa olla kevät! Mutta mitä tuola tapattuu? Sielähän oon paljon ihmissii! ¶
ANNAN KAISA: Ko sie tulit niin hiljain myötä meiðän matkale, se sie et tieðäkhään, mikä meilä oli meininki. Mie muistelen sinule. Met halusimma tulla Alattihoon, tänne Vesta-Finmarkkhuun. Täälä oon kainulaiset asunheet jo vanhaasta aijasta saakka. Nyt met pitäisimmä olla vuoðessa 1748 (seittementoista sattaa neljekymmentä kahðeksen), maikuun 5. (viiðes) päivä. Tuo kylä, mikä oon tuossa joven vestarannala, oon Aaronniemi, ja tuo kylä ¶
tuola joven suussa oon Jovensuu. ¶
PETTERIN MIKKO: Lähðemä tuone Jovensuuhuun ja kattoma, mitä sielä tapattuu. ¶
ANNAN KAISA: No niin, lähðemä. Matka ei ole pitke, niin ette met saatama kyllä kävelä tuone Jovensuuhuun. Met olema sitte Jovensuussa. Kentälä kylän ympärilä oon paljon ihmissii. Het seisothaan ja puhuthaan. Mutta mitä het oikheen puhuthaan? Mitä täälä oikheen tapattuu? Sen met halluuma tiettäät. Kattelema, kuuntelema. ¶
Voi mikä ilon päivä! Nuutti oon tullu takaisin! Olettako kuulheet? Nuutti oon tullu takaisin kuninkhaan tykköö! ¶
Mitä sie sanot? Oonko se tosi? Oonko Ollin Nuutti tullu takaisin Kööpenhaminasta kuninkhaan tykköö? Koska se tuli? Yöläkö se tuli? ¶
Yölä. Sen emäntä, Nuutin Kreeta, kävi aamula minun tykönä ja nouti maittoo ja leippää ja kallaa, ette sai anttaat Nuutile. Sillä oli hirmuinen nälkä, tietenki, ko kothiin tuli. Ja vaipunu oli. ¶
No mitä se muisteli? Muisteliko se mithään, ette kunka sille Nuutile sielä kuninkhaan tykönä kävi? ¶
Muisteli se. Hys! Kattokkaa! Tuola se tullee se Nuutti. Voi ihmet, ette met vielä hänenki näjemä! ¶
Ollin Nuutti likenee pitkin tietä Aaronniemestä ja oon heti ihmisten tykönä. Kaikki, koko Jovensuun väki, tulhaan hänen ympärile. ¶
Oversatt til kvensk: Kainun institutti-Kvensk institutt/ Pirjo Paavalniemi  ¶
Esisanat  ¶
- muisteluksia saamelaisten, norjalaisten ja kväänitten rannikkokulttuurista ¶
Olekko sie koskhaan ajatellu, ette mikä se semmonen sankari oikhein oon? Piian se oon joku vasittu ihminen, jota sie kunnioitat? Joilekki oon 2. mailmansoan sankarit tärkeät, toisile oon puolesthaan jalkapallo, tutkimusmatkat tahi tietheet tärkeät. Jokhaisessa maassa, kulttuurissa, perintheessä ja aijassa oon omat sankarit. Sata vuotta aikaa ihmisillä oli varmhaanki aivan eri sankarit ko mitä meilä oon nyt. Salomonsenin konservašuunileksikoonissa vuelta 1898 lukkee näin: ¶
Ko met luema tämän, niin met piian ajattelema semmosia ihmisiä ko Mahatma Gandhia tahi Muori Theresaa. Mutta se ei ole tyhä pitkä ja viisas elämä, mikä tekkee ihmisestä sankarin. Joskus seki oon nokko, ette ihminen tekkee yhen viishaan teon tahi päätöksen. ¶
Tämä vihkonen käsittellee pääasiassa elämää merelä, venheitä ja kalastusta 1800-luvula. Silloinhan met tavalisesti pruukaama ajatella parrakhaita miehiä - ja niinhän se tavalisesti oliki. Mutta kyllä vaimot kans saatethiin pyytää kallaa, ja miehet puolesthaan saatethiin kutoa väävipuila. ¶
Pohjais-Tromssassa oon ollu kokonhansa 22 vaimoa, jokka oon aktiivisesti pyytänheet kallaa, ja joilaki vaimoila oli vielä lisäksi oma venet. Kaivuonossa, Pohjais-Tromssassa, oli mattojen kutominen niin tärkeä työ, ette miehet kans kuothiin mattoja. Ja siitähän ei juuri sankarimuisteluksia synny. Tavalisesti sankarimuisteluksissa muistelhaan tyhä rohkeista purjehtijoista ja suuria kalasaalhiita pyytävistä miehistä. ¶
Venheen kapteini oli se, joka teki päätökset. Kapteinin tieto oli tärkeä, jotta venet pysy ehjänä ja venheen miehistö pärjäsi hengen. Tavalisesti kapteini oli mies, ja niinpä melkhein kaikissa sankarimuisteluksissa muistelhaan norjalaisista miehistä. Kaikista sepimät kapteinit olthiin net, jokka haaksirikossa kyethiin pelastamhaan miehistön hengen. Tästä vihkosesta voit lukea muutaman klassisen sankarimuisteluksen. ¶
Met olema freistanheet löytää muisteluksia, jokka muistelhaan saamelaisista, kvääneistä, vaimoista ja lapsista, sillä heitähän met emmä aina vältämättä ajattele meren sankarina. Se oon kuitenki niin, ette ihmisten käsitys sankarista oon kiini siitä, missä kulttuurissa ihminen oon kasunu ja oonko ihminen köyhä tahi rikas, mies tahi vaimo, nuori tahi vanhaa. ¶
Joten met toivoma, ette sie kans ajattelet tätä asiaa. Mikä sinun mielestä oon sankaruutta? Lähe sieki myötä! Mistäpä sen tietää, piian sieki voit olla sankari? ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Miksi minun faarista tuli maarieppa  ¶
Tämä tapattu silloin, ko met faarin kans olima venheelä merelä, ja sielä alko pikkusen satamhaan ja tuulemhaan. Silloin mie hoksasin, ette faari pölkäsi enämen ko mie. Venet oli 13-jalkanen, mutta siltikhään mie en nähny mithään syytä pölätä. Methään emmä olheet juuri niin kaukana rannasta. Hiljemin illala met istuima sisälä hytässä minun tykönä. Mie kysyin faarilta, ette miksi hän pölkäsi mennä pienelä venheelä merele. Silloin hän muisteli tämän histoorian: ¶
- Niin ko sie tiät, oli minun velipuoli Hans minnuu seittemän vuotta vanhempi. Mie piän, ette mie olin viisitoista tahi kuusitoista vuotta vanhaa silloin. Se oli kesä, ja met olima seilanheet venheelä Taunusaarheen. Sinne met veimä ruokkaa vaimoile, jokka saaressa poimithiin hilloi kauppias Bullin eestä. Siehän tiät, ette silloisen systeemin mukhaan poimiijat annethiin kolmasosan marjoista Bullile. Kolmasosan marjoista heän piti myyä Bullile, ja viimisen kolmasosan het saatethiin joko myyä tahi käyttäät itte. ¶
No, se sitte näytti siltä, ette sää oli muuttumassa ja Makrean yli laskeutu pimmeys. Vaimot meinathiin, ette met Hansin kans häytysimmä oottaat vähän aikkaa ennen ko purjettisima kothiin. Sillä purjettimallahan met siihen aikhaan kuljima. Mutta Hans tykkäsi, ette se oli rohki fiini sää purjettiit. Hän arveli, ette met kyllä kerkkiisimmä kothiin ennen ko yltyis hirveen huono sää. Ja kaikkihan met tunsima Hansin; hän oli hurjan rohkee purjetmies. Mie en ole aivan sikkari jos se venet, millä met seilasimma, oli se sama mitä Hans itte oli ollu rakentamassa. Se oli semmonen siro, kakssoutonen nordlandinvenet. Hans oli itte laittanu siihen sneeseilin. Hän tykkäsi oikhein kunnon friskistä tuulesta, ja hänen mielestä se oli kevvyin ja noppein purjettiit sneeseililä ja fokala. ¶
Ja ko Hans oli jotaki päättäny, niin siihen ei ollu kelhään enhään mithään sanomista - ja vähhiiten kuiten semmoisella "pojanklossila" mikä mieki silloin olin. Ja nyt Hansi sano, ette hän aikkoo kothiin. Mie luulen, ette piian sillä oli morssii oottamassa. ¶
Niinpä met suuntasimma merele. Matkaa ei ollu ko suunile kaksi miilaa. Tuuli puhalsi friskisti pohjais-vestasta, suorhaan meän takkaa. Mie näin, ette Hans oli ottanu suunan kohti Prännää. Mie siinä ihmettelin, ette eikös hänen häytyis ottaat suunan vähän likemäs ranttaa - jos vaikka tuuli sattuis yltymhään. Mutta Hans tyhä nauro ja sano, ette suoraa linjaa myöten oon lyhhyin matka. Mie tunsin merenkäynnistä, ette tuuli oli yltymässä. Mie kysyin Hansilta, ette eikö hän vois seilata kohti Tyyryniemee, jotta met tarpheen tullessa pääsisimmä turvhaan Sløbuktan ulkopuolela olevan matalan taka. Mie en ollu harjaintunnu olheen merelä huonola säälä ja aloin jo pölätä. Mie en osanu uia, ja mie pölkäsin, ette venet kaatuis kumhoon ja met hukkuisimma. ¶
Nyt paarot olthiin jo korkkeemat ja kovemat, ja venet sai kyyttii. Mie näjin, ette Hans meni vakavaksi. Hän ei enhään hymmyily, vaan näytti kiristelevän leukaperrii. Met olima jo niin keskelä vuonoo, ette se oli mahoton päästä maihin suojhaan. Meilä ei ollu mithään maholisuutta seilata maihin ennen ko Sjånesissä, likelä Sisä-Prännää. ¶
Pitele kiini, vaikka tohan alta, huusi Hans tuulen läpi. Mie, joka ennesthäänki jo pölkäsin, menin nyt kauhusta kankkeeksi. Mie näjin, ette ei se Hansikhaan enhään pahemin naureskellu. Siinä mie sitte makasin tohan alla ja rukkoilin Jumalaa. Venet hörppäsi pikkusen vettä, mutta se ei tehny mithään niin kauvoin ko Hans ei sanonu sen enämppää mithään. ¶
Nyt mie näin, minkä tähen Hansin tunnethiin seppänä purjetmiehenä: Hän piteli yhelä käelä kiini ruorista, ja toisessa käessä hänelä oli sneeseilin jatkotouvi. Hän vuoroin piätteli ja löysäsi touvvii ja ohjasi venhettä siihen laihiin, ette met rattastimma paaroinpäälä. Se tuntu siltä, niin ko met emmä olis ollenkhaan käynheet paaron pohjala, vaan lensimä ilmassa. ¶
Fierva ei ulottunnu silloin niin kauvas ko tääpänä. Hans näki, ette se oli maholista purjettiit kopphaan, mikä oli Sjånesin takana. Hän huusi minule, ette mie häytysin nousta jaloile ja olla valmis hyppäämhään sitte ko venet törmäis ranthaan. Mie nousin ylös, ja justhiin silloin met olima paaron päälä ja sivvutimma niemen. Hans käänsi ruorin jyrkästi paarpurhiin, ja met rattastimma paaroila kunnes venet skuurasi hiettaa. Ihmiset, jokka olthiin nähneet Hansin seilaavan kohti ranttaa, olthiin tulheet fiervale. Het otethiin voimakhaila käsilä kiini venheestä ja kiskothiin sen kuivale maale. ¶
Tämän jälkhiin mie lupasin itteleni, ette mie en koskhaan työtelis merelä. Ja sen luppauksen mie olen pitäny. Ja jotta se olis aivan sikkari, niin mie asetuin asumhaan tunturhiin. ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Kunka minun äiji asettu asumhaan Prännhään  ¶
Tämä oon muistelus Mathias Kåvenista, joka oli ensimäinen asukas Lemmijoven alala. Muistelus oon 50 vuotta vanhaa, ja se oon suunile samanlainen ko muistelus "Miksi minun faarista tuli maarieppa". Mathias oli Johan Kåvenin - jota kans Porsangin noitamieheksi kuttuthiin - nuorempi veli. Mathias oli nainu ja hänelä oli kaksi poikkaa. Mathias oli justhiin joutunu leskimieheksi, ko tämä tapattu. Hänen ämmä kuoli, ko hän oli lapsivuotheessa kolmanen lapsen kans. Lapsi kuoli neljän kuukauen vanhaana. Mathias Kåven oli suunile 35 vuotta vanhaa, ja sanothiin, ette hän oli seppä kapteini. ¶
Kevhäälä 1887 hän oli venetlaakin kans soutamassa kallaa Sværholdtklubbenille, mikä siihen aikhaan oli suuri fiskuvääri. Het olthiin jo heittänheet sen kevhään kalanpyyön ja olthiin matkala Porsanginvuonoo sisäle Sokkuvuonhoon. Se oli hyvä myötätuuli, ja het aijothiin purjettiit suorhaan kothiin, vaikka tavalisesti het kyllä pruukathiin käyä kaffistelemassa ophaitten tykönä vuonon öystälaijala. Siinä kävi kuitenki niin, ette Ulko-Prännän kohala nousi pohjais-vestasta kova tuuli. Het olthiin yhtä mieltä siitä, ette het seilattais ranthaan. Mutta siinä kohin vuonoo ei ollu juuri niin monta paikkaa, missä het saatettais löyttäät suojan. Likkiin hamina oli 2-3 miilan takana Suolovuonossa. ¶
Mathias Kåven alko kattelemhaan, jos hän löytäis sopevan kopan missä het saatais suojan. Hän näki monta huonetta ja kammii Sisä-Prännässä. Hän arveli, ette sielä vois olla sopeva paikka purjettiit maihin. Nyt sää oli jo niin huono, ette muutampi olthiin jo alkanheet rukkoilemhaan! Mathias näki niemen, joka näytti pitemältä ko toiset niemet. Meressä oli nyt ullivesi, ja hän arveli, ette sielä saattais olla nokko syvä. Hän anto venheele lissää faarttii ja suuntasi jyrkästi paapurhiin. Hän pääsi nousemhaan suuren paaron pääle, ja sillä hän rattasti niemen sivvu ja sisäle kopphaan. Sitte hän purjetti täyelä faartila ranthaan! Epäonneksi siinä sattu olemhaan yksi suurempi kivi, johon het osuthiin, ja yhtäkkii venet toppasi ko seinhään. Miehet kaauthiin kumhoon ja vierithiin pitkin venhettä - ja Mathias siinä myötä. Hän vieri mastoo vasten ja katkasi käen. Paikale tuli väkkee, ja het avitethiin miehet maihin. Monet olthiin niin ko piestyt, mutta muutoin ehjät. Venheen het kiskothiin ylös ja siothiin hyvin kiini. ¶
Het olthiin usseeman päivän aijan Prännässä ja korjathiin venhettä, mistä muutampi lauta oli särkyny. Mathias Kåven sai majapaikan yhen lesken tykönä. Leski ehotti, ette Mathias viipyis vielä kesän yli ja avittais häntä heinätöissä. Leski "lääkitti" Mathiaksen kättä parhaimalla maholisela tavala, ja käsi tervehty hopusti. Niinpä venetlaaki jatko matkaa ilman Mathiasta. Hiljemin kevhäälä Mathias nouti omat pojat Prännhään, ja vuotta hiljemin hän nai Anna Pedersdatterin. Vuoen päästä het saathiin tyttären, mutta lapsi eli tyhä kolme kuukautta. Mutta Annasta tuli hyvä äitipuoli minun äijile. Joten: ei ole koskhaan niin paljon huonoo, etteikö olis jotaki hyvvääki! Tahi niin ko kirjailiija sen sannoo: ¶
Ja jos sie tulisit kerran purjettelemhaan sinun venheen karkole, niin olihan se purjetteleminen kyllä kuitenki ihanaa! ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Se Maiala  ¶
- muistelus kolmesta pojasta ja haaksirikosta Vesisaaressa vuona 1940 ¶
Tämän tapahtuman oon muistelu ja kirjottannu Jan Danielsen. ¶
Tämä tapahtu oktooperikuun alussa vuona 1940. Syksyn tormit ilmotethiin, ette talvi teki tuloa. Tyskäläiset olthiin tulheet Vesisaarheen kolme kuukautta aikaa, ja ihmiset olthiin jo harjaintunheet näkemhään heitä kylän raitila. ¶
Se oli jälkhiin keskipäivän. Ko met olima kerinheet koulusta ja syönheet murkinan, niin met pojat pruukasimma mennä fierualle. Sielä met pruukasimma istua sisälä hytässä, mikä oli ”Skitbakkenin” alla. Hytän met olima rakentanheet roskamateriaalista, mitä met olima löytänheet ”skittippeniltä”. Sisälä hytässä oli hyvä ja lämmin olla, sillä met olima saanheet sinne vanhaan uunin, mitä met lämmitimmä. Ushein uuni savutti sisäle - ja erityisesti silloin ko tuulenpuuska löi ”Skitbakkenia” myöten alas ja hytän piipusta sisäle. Silloin se pieni hyttä täytty savusta ja sai meät yskimhään ja köhimhään. Meitä oli viisi poikaa siinä sakissa, kaikki 8-10 vuotta vanhaat. Lisäksi sakissa oli myötä yks viientoista ikänen, joka oli ikhään ko sakin johtaaja. ¶
Met suunittelima sitä, mitä met tekisimmä iltapäivälä ja illala. Yksi pojista sano, ette damppikaajale oli tullu suuri tyskäläinen lastilaiva, mistä lastathiin ulos sotatarvikheita. Met mietimä, ette piian se olis hyvä ajatus ”lainata” Aksel Hansenin venhettä ja soutaa Ørtangenin ympäri damppikaajale kattomhaan likemin tätä laivaa. Kaikkien mielestä tämä oli hyvä ajatus, mutta se oli tyhä kolme poikaa, jokka voitais olla myötä reissula. Niinpä myötä päästhiin Jan, joka oli 8 vuotta vanhaa ja Ole, joka oli 9 vuotta vanhaa. Reissun johtaaja oli tietenki 15-vuotias Trygve. ¶
Oli jo myöhänen iltapäivä ja oli alkanu hämärtymhään. Pilvipeitosta saatto päätelä, ette oli nousemassa rajuilma. Mutta siitähän met emmä perustanheet, sillä methän aijoima soutaa fieruaa myöten ja Ørtangenin ympäri. Ja met olisimma tyhä muutaman meetterin päässä rannasta. Se ei ollu niin pitkä matka Hanseninfierualta kiini damppikaajale. Sehän kyllä menis hyvin. Toiset pojat seisothiin kaajala ja toivotelthiin meile hyvvää matkaa. ¶
Mutta reissusta tuli kaikkea muuta ko hyvä. Met emmä olheet juuri kaukanakhaan rannasta, ko nousi kova rajuilma. Se oli aivan niin ko rajuilma olis tullu säkistä ulos. Täysi tormi pohjais-vestasta ja lumisajet. Se ei auttanu muu ko kääntyä takasin kohti rantaa. Mutta se oli helpomin sanottu ko tehty. Jan ja Ole saathiin paniikin ja alethiin parkumhaan. Trygve alko soutamhaan ja käski meän olla vaiti. Hän freistasi kääntää venheen takasin kohti rantaa ja soutaa takasin. Mutta siinä kävi hullusti. Kaikki hankaimet menthiin poikki ja venet lähti ajelehtimhaan ulos vuonole päin. Tunnelma venheessä oli synkkä. Met kaikki tiesimä, mitä tulis tapahtumhaan. Piian tämä olis meän viiminen matka? Ainoa maholisuus oli freistata päästä suojhaan saaren päähän, sillä muutoin met joutuisimma Varenginvuonole ja hukkuisimma. Mutta onneksi venheessä oli vielä kaksi airoa, ja niilä met sousima venheen saarheen ja pärjäsimmä meän hengen. ¶
Ulkona oli jo aivan pimeä. Tuuli tyhä ylty, ja sitte nousi kunnon lumitormi. Met kiskoima venheen ylös maale ja sioima sen kiini. Seuraava kysymys oliki: ”Mitäs met nyt tekisimmä?” ¶
Matka oli ollu raskas, ja met olima joksheenki märät koko sakki. Vesisaaressa oli kylmä, ja met aloima jo vähin hytisemhään märissä vaatheissa. Saaressa oli monta vanhaa venheenraakkia ja met menimä yhen raakin taka suojhaan. Raakki makasi fierualla, ja siinä likelä oli vanhaa ryssänkirkkomaa. Siitä tuli rohki visto olo. Ja lisäksi oli kylmä ja met olima märät. Met tiesimä, ette saaressa asusti yksi ihminen. Se Maiala. Se, jota kaikki nuoret pöläthiin. Ja met tiesimä, missä kohin hän asu. Se oli yksi niistä vanhoista kummitustaloista, jonka Svein Foyn oli jättäny jälkhiinsä. ¶
Met häytyisimmä päästä hopusti sisäle talhoon, muutoin met paleltuisima hengiltä. Ja joka taphauksessa met vähinthään sairastuisima. Met näimä tuiskun läpi damppikaajan, jossa lastathiin suurta lastilaivaa. Ja sitähän met itte asiassa olima menossa kattomhaan. Mutta nyt met siis istuima täälä, tyystin oman avun armoila. Tahi pareminki sen Maialan armoila. Sillä hän oli nyt meän ainoa toivo, jos met ylipäätänsä aikosimma pysyä hengissä. Meilä ei ollu ko kaksi maholisuutta. Paleltua hengiltä tahi freistata päästä sisäle Maialan tykö. Kello oli varmhaan jo kymmenen illala, ja Maiala oli varmastikki jo laittanu nukkumhaan. Mitähän hän mahtais sanoa, ko met tulisimma näin myöhään koputtelemhaan hänen ovele. ¶
Pelkkä ajatuski pani meät vielä enämen hytisemhään. Nyt oli kyse elämästä tahi kuolemasta! Met häytyisimmä päästä sisäle ennen ko met paleltuisima hengiltä. Trygve otti suunan kohti ukon taloa. Sisäle met nyt aijoima, maksakhoon mitä makso. Nyt oli elämä pelissä. ¶
Ko met olima kävelheet muutaman sata meetteriä, niin met tulima kummitustalon tykö. Se oli suuri talo. Ihmiset, jokka aikoinhaan olthiin työtelheet Sven Foyn valasasemalla, olthiin asunheet siinä. Trygve kokkeili varovasti ovea. Se oli auki. Met menimä sisäle ja tulima ensistä porstuasheen, missä oli aivan pimeä. Sitte met näimä, ette porstuan perälä olevan oven avvaimenreijästä loisti valo. Met menimä varovasti valoa kohti. Trygve kopisti varovasti ovea. Kukhaan ei vastanu. Sitte hän kopisti vähän kovemin. Ensistä met kuulima jotaki melua sisältä, ja sitte ovi aukesi. Meän eessä seiso Maiala - yöpaita päälä. Hän näytti rohki pölättävältä. Hän oli laiha ja ohukainen, ja hänelä oli pitkät, valkeat hykset, jokka uletuthiin hartioile. Met tärisimmä kauhusta. "Mitä tet täälä teettä? Meinaattakos tet varastaa minun venheen? Ulos täältä, senki rievatun varkhaat!" huusi Maiala. Ei se menny selittää hänele, ette millä asialla met sielä oikeasthaan olima. Hän jahtasi meät ulos, ja met emmä voinheet muuta ko laukkoa hopusti takasin rajuilman sekhaan. Onneksi met löysimä vanhaan vajan, missä met saatoima olla suojassa. Olihan seki parempi ko istua jossaki ryssänkirkkomaala. Sillä sielä kuulema kummitteli. ¶
Trygve sano, ette se olis meressä fiervavesi kahentoista aikhaan, ja silloin met voisima kävelä savista fieruaa myöten kylän laijale. Met kävimä monta kertaa fierualla kattomassa jos vesi olis jo laskenu. Mutta vesi ei laskenu niin paljon, ette met olisimma pääsheet kuivin jaloin pois saaresta. Met kyllä freistasimma, mutta met tyhä kastuima vielä enämen. Joten sen plaanin met häyvyimä unheettaa. Kello oli jo varmhaan likempänä yhtä yölä. Rajuilma oli laantumassa, ja oli jo kohta vaisto. Met olima entisestäki enämen märät ja palelimma vieläki enämen. ¶
Nyt Trygve ymmärsi, ette jos met emmä varsin pääsis sisäle lämpimhään, niin met paleltuisimma hengiltä. Tahi hyvässä lykyssä tyhä sairastuisima vakavasti. Met häytyisimmä päästä sisäle Maialan tykö, muutoin tulis katastrofi. "Tulkaa, pojat", hän sano päättäväisesti, "Nyt met menemä Maialan tykö ennen ko met palelumma hengiltä". Niinpä met menimä taas siihen samhaan talhoon, siihen pimehään porstuusheen ja kohti avvaimenreijän valoa. Maiala ei vishiin ollu vielä nukkumassa, tahi sitte hän nukku valot päälä. Trygve kopisti ovea kovasti ja huusi samala: "Päästä meät sisäle, Maiala, muutoin met palelumma hengiltä!" Ja niin Maiala aukasi oven, ja samala hän sano vihasella äänelä: "No, tulkaa sitte sisäle, mutta tyhä hetkeksi." Met olima pelastunheet. Met olima sisälä ja saatoima huokasta helpotuksesta. ¶
Sisälä oli lämmin ja hyvä olla. Parafiinilampun valo heitti huonheen seinile varjoja, jokka olthiin aivan trollin näköset. Huone ei ollu turhan fiini. Uuni, pöytä, pari toolia ja sänky. Met riisuima ulkovaatheet ja oikasimma ittemä vaipunheena ja uupunheena huonheen loukhoon. Maiala oli lämmittänny uunin, ja met kuulima tuulen ulvovan uuninpiipussa. Met olima niin vaipunheet, ette tulima uniseksi lämpimässä huonheessa. Mutta nukahtaa met emmä aikonheet. Maiala ei sanonu sannaakhaan. Hän tyhä istu ja poltti muutaman tupakin, joita hän rullasi tupakkirasiasta. Rasian päälä luki . Sen kahen tunnin aikana, mitä met olima siinä istunheet, oli Maijala polttanu jo ainaki 20 tupakkia. Hän anto meile lukemisiksi kasan vanhoja viikkolehtiä, jotta met saisima aijan kulumhaan paremin. ¶
Nyt kello oli tullu jo viisi aamula, ja ulkona alko valjeta. Yhtäkkiä Maiala nousi ylös ja tuli meän tykö. "Nyt se oon valosaa ulkona, ja teitä varmhaan olhaan jo hakemassa. Menkää nyt ulos, niin mie pääsen nukkumhaan", sano Maiala ja meni kohti sänkyä. "Mulla ei ole enhään paljoa margariiniä jäljelä. Tet häyvyttä oornata mulle puoli kiloa siitä hyvästä, ette tet saitta olla täälä." Met sanoima, ette jo vain met sen oornaisimma. Sillä puoli kiloa margariiniä ei ollu niin suuri maksu siitä hyvästä, ette met olima hengissä. ¶
Niinpä met kiitimä ja menimä ulos. Aamu oli valkenemassa, ja sää oli nyt jo koko hyvä. Met tunsima, ette met olima hyvässä formissa sisälä vietetyn yön jälkhiin. Maiala oliki ihan siivo mies, eikä yhthään niin vaaralinen, ko mitä met nuoret olima luulheet. Ja olihan hän kuitenki pelastannu meän hengen. ¶
Ulkona sato yhä lunta, mutta tuuli oli tyyntymhään päin. Aamu oli valkenemassa, mutta ulkona oli vielä sen verran hämärä, ette met emmä nähneet niin hyvin. Met häyvyimä löytää paikan, missä met saatoima oottaa päivän valkenemista. Semmosen paikan missä met olisimma hyvin näkösällä, jos joku olis meitä hakemassa. Yhtäkkiä met näimä kolme ihmistä, jokka ilmestythiin lumituiskun seasta. Met aloima heti huutamhaan, jotta het nähtäis meät. Ajatella, het olthiin meän faarit. Åsmoe, Hansen ja Danielsen. ¶
Se oon vaikea sanoila kuvvaila sitä iloa, mitä met tunsima, ko met näimä taas toisema. Met muistelimma heile meän kokemuksista. Het puolesthaan olthiin jo melkheen luopunheet toivosta, ette met löytyisimmä hengissä, sillä rouva Mallinen - joka asu Hansenin fierualla - oli nähny meän venheen ajelehtimassa kohti Varenginvuonoa. Useat olthiin myötä hakemassa meitä, ja tyskäläiset annethiin heile venheen käythöön. Het olthiin hakenheet meitä pitkin rannikkoa aina Vesisaaresta Ekrehään saakka, mutta het ei olheet löytänheet meitä. Saaresta het ei olheet hakenheet, sillä rouva Mallinen oli nähny meän venheen ajelehtivan kohti Varenginvuonoa. ¶
Mutta meän faarit ei olheet luopunheet toivosta, ette met löytyisimmä hengissä. Niinpä het otethiin suunan kohti saarta ja toivothiin, ette met olisimma sielä. Ja niinhän siinä kävi. Het souethiin meät maan puolele Nordlandinvenheelä, minkä het olthiin lainanheet yheltä kalastajalta. ¶
Kaupungissa met kohattelima lensmani Ursfjordin. Niin ko tavalisestiki, oli hänelä myötä hänen fiini, hopeapäinen kävelykeppi. "Mie näjen, ette pojat oon löytynheet. Sittenhän met emmä tarvitte enhään hakea", hän sano ja hymmyili. Met menimä kothiin, jokhainen omhaansa. Minun muori luuli, ette hän näki näkyjä, ko mie tulin kothiin. Kaikki olthiin jo heittänheet toivomasta, ette het vielä nähtäis meät hengissä. Kukhaan ei uskonu, ette met pärjäisimmä hengissä semmosessa rajuilmassa, ja vielä venheessä. ¶
Muutaman päivän jälkhiin Maiala tuli Aksel Hansenin kauphaan, ja sieltä hän sai sen puoli kiloa margariiniä, minkä met olima hänele luvanheet. Se oli palkka sen eestä, ette hän oli pelastannu kolme poikaa haaksirikosta. Maiala ei sittenkhään ollu niin vaaralinen, ko mitä met olima luulheet. ¶
Hiljemin, muutaman päivän jälkhiin, saatethiin ihmiset lukea Finnmarkens Amstidene -aviisista seuraavan kirjotuksen:  ¶
Pojat pärjäthiin hengen  ¶
Keskiviikkona, jälkhiin keskipäivän, olthiin kolme poikaa täältä kaupungista pienelä seikkailulla. Samhaan aikhaan, ko het olthiin lähtenheet pienelä venheelä merele, nousi pohjais-vestasta kova tormi. Nämät nuoret viikingit ei olheet varustanheet itteänsä tormin varale eikä kyenheet soutamhaan maihin. Sen sijasta het ajelehithiin saarheen ja päästhiin lopuksi kuivale maale. Pojat oon nyt saanheet nokko tästä "ensimäisestä reissusta", ja het oon luvanheet, ette het ei varsin aijo lähteä uutheen seikkailhuun. ¶
Oversatt til kvensk: Kainun institutti-Kvensk institutt/ Pirjo Paavalniemi ¶
Muisteluksia mereltä  ¶
Tämä histooria muistelee Tormodin faarista, joka asu Antesbyyssä, ja se tapahtu yhtenä lauvantaina januaarikuussa 1933 tahi 1934. Tormod muistelee, ette yhtenä iltapäivänä hänen faari, Olav Larsen, lähti yhessä faarin veljitten Robertin ja Lauritsin kans laskemhaan liinoja vetheen. Tämän jälkhiin het aijothiin lähteä Annijokheen fästinpithoon. Näitä kolmea veljestä kuttuthiin nimelä ”Pojat”. ¶
Vaikka oli kuutama, niin se oli välistä huono sikti, sillä ulkona oli kova tuuli ja lumisajet. Het purjehithiin Nordlandinvenheelä, mikä oli toennäkösesti kolmisoutonen. Kova tuuli puhalsi venheen kumhoon, mutta pojat onnistuthiin uimhaan ranthaan Pikku Vesisaarheen, mikä oon justhiin Antesbyyn ulkopuolela. ¶
Het kasathiin kiviä lämmön pitämiseksi. Olavilla oli muutampi kuiva tulitikku, minkä het sytytethiin palamhaan, jotta joku maalta näkis heiät. Mutta het olthiin liika kaukana, jotta kukhaan saattais nähhä heitä satheen läpi. Lopulta het menthiin saaren länsilaijale, missä teput olthiin suurimat. Lämmön pitämiseksi het kaivethiin ittensä tepuitten sisäle. ¶
Vähän hiljemin ajethiin Hans Hildonen ja hänen sisar Hildur, joka asusti Laksebybuktassa, aisakellosella hevosella fästinpithoon Annijokheen. Perilä het nähthiin, ette veljekset - eli ”Pojat” - ei olheet vielä sielä. Hildur huolestu ja arveli, ette pojile oli häytyny tapahtua jotaki. ¶
Yölä, ko het olthiin matkala fästinpiosta kothiin, sano Hildur, ette hän kuulee mereltä huutoa. Hans - joka pölkäsi merta ja pimeää - tuumasi, ettei Hildurin pitäny sillä laila taajoa. Mutta Hildur vaati, ette ko het saavuttais kothiin niin heän pitäis soutaa Vesisaarheen ettimhään poikia. Sää oli jo parempi, ja niinpä het souethiin merele. Puoli tuntia het souethiin ja huuethiin, kunnes het löyethiin pojat. Pojat olthiin kaivautunheet kaulaa myöten tepuitten sishään. ¶
Niinpä het tulthiin pelastetuksi, mutta Olavin kroppa oli aivan jäykkä ja turvonu. Sen jälkhiin Olav ei halunu enhään puhua tapahtunheesta, ja hän pölkäsi lähteä merele huonola säälä. Ja sitte ko hän sai omia lapsia, niin hän ei antanu lapsilekhaan luppaa lähteä kovala tuulela merele. ¶
3 netissä 3net:lä ¶
Sinun tuleva aika oon meän arkipäivää ¶
Korkkeeteknuloginen selskaappi likelä sinnuu ¶
Aikamatka ¶
1. Alattihoon (ensimäinen kapitteli) ¶
Universiteetin siljola oon oikhen iso kartano. Se kartano oon aivan ymmyräinen. Siinä kartanossa oon semmoinen ymmyräinen loma, missä oon aikamasiini! Se aikamasiiniki oon ymmyräinen. ¶
Met olema siinä lomassa. Lomassa oon viisi ihmistä, kolme tytärtä ja kaksi poikkaa. ¶
Het oon studentit. Ja sitte sielä olen vielä mie, Annan Kaisa. Meilä oon meininki lähteet aikamatkale vanhoitten kainulaisten tykö. Se oon kamalan jännittäävä. Saapi nähðä, minkälainen aikamatka siitä tullee! Mutta ensistä met häyðymä opastuut. ¶
MIE: Tervettulemaa! Ja hyvvää päivää teile kaikile! Mie olen Annan Kaisa, ja mie piðän ottaat teiðät myötä aikamatkale vanhoitten kainulaisten tykö. Mie näjen, ette teitä oon tässä viisi ihmistä, kolme tytärtä ja kaksi poikkaa. Mutta mie en tunne teitä enkä tieðä, kuka oon kuka. Met häyðymä opastuut, ette tieðämä, kuka oon kuka. Olkkaa niin hyvät ja muistelkkaa teiðän nimet. Olkkaa hyvät ja sanokkaa kans, ette mistä paikasta tet oletta pois. ¶
ENSIMÄINEN TYTÄR: Hyvvää päivää! Mie olen Maijan Kreeta ja mie olen Pyssyjovesta. ¶
TOINEN TYTÄR: Mie taas olen Stiinan Leena ja mie olen Naavuonosta. Hyvvää päivää! ¶
ANNAN KAISA: Hyvvää päivää! Entä kuka se sie olet? ¶
KOLMAS TYTÄR: Miekö? Mie olen Hannun Hanna, Pykeästä. Mutta nyt mie asun Tromssassa. ¶
ANNAN KAISA: Entä nämät pojat? Mikkä net teiðän nimet oon? ¶
ENSIMÄINEN POIKA: No, minun nimi oon Mikko, Petterin Mikko. Hyvvää päivää vain! Mie olen Tromssasta. Ja tämä tässä minun vieressä, se oon Liisan Matti Alattiosta. ¶
LIISAN MATTI: Olen mie kyllä Alattiosta pois, mutta nyt mie en asu Alattiossa. Mie asun Perunassa. ¶
ANNAN KAISA: Jaa niin. Oletta tet soma joukko! Menemä sitte sisäle tuohoon aikamasiinhiin ja lähðemä heti. ¶
Met menemä sisäle aikamasiinhiin. Sielä oon kymmenen toolii. Ja iso taulu, missä oon kartta ja vuosilukkui. ¶
Leena  la  ja Peka  la  oon vain yksi tytärlapsi. ¶
Tyttäre  n  nimi oon Anne. ¶
Hän oon hyvä setä Kåre  le  ja Anni  le  . ¶
Leena  oon tytär  Leena  la   oon veli ja sisar ¶
Kirstilä oon  vävy Vävy  n nimi oon Sverre ¶
Pekka  oon Leenan mies Leena oon  Peka  n vaimo ¶
Poika  oon 10 vuotta vanhaa  Poja  n nimi oon Jussa ¶
Pekka:Peka- Pekala oon kaks sukkaa ¶
sukka:suka- Sukassa oon iso reikä ¶
viikko:viiko- Viikossa oon 7 päivää ¶
tikku:tiku- Tässä oon kaikki tikut ¶
(korkkee:korkkee-) ¶
pappa:papa- Papan nimi oon Niku ¶
tolppa:tolpa- Harakka istui tolpan päälä ¶
pappi:papi- Papila oon musta hattu ¶
katto:kato- Lintu istui katon päälä ¶
minuutti:minuuti- Minuutissa oon 60 sekyntti(a/i) ¶
kvartti:kvarti- Kvartissa oon 15 minuutti(a/i) ¶
olka:ola- Lintu istui olan päälä ¶
jalka:jala- Hällä oon sukka jalassa ¶
poika:poja- Pojan nimi oon Kåre ¶
joki:jove- Silta mennee joven yli ¶
leuka:leuva- Leuvassa oli parta ¶
napa:nava- Navassa oli roska ¶
tupa:tuva- Harakka istui tuvan päälä ¶
setä:seä-/seðä-/serä- Minun seðän nimi oon Valli ¶
täti:täi-/täði-/täri- Täðilä oon kolme lasta ¶
Punanen  talo oon mettässä  Punasen  talon vieressä seissoo navetta ¶
Hevonen seissoo tallissa Hevosen nimi oon Harmi ¶
Kainulainen assuu Oslossa Kainulaisen histooria oon vanhaa ¶
Lohi  uipi jovessa ¶
Hän oon Leena  n  mies ¶
Minu  n  poja  n  nimi oon Valli ¶
Mie näjen koira  n  tuola ¶
Hän osti uuðe  n  piili  n  (uusi:uuðe-) ¶
vokalforlenging/-ta/-tä ¶
Sie juot maitto  o ¶
Tet juotta vettä ¶
Mie rakastan sinnu  u ¶
Hän ei näje koira  a ¶
Tytär ei kuule linttu  u ¶
Pane kupin pöyðä  le  (pöytä:pöyðä-) ¶
Hän meni kaupa  le ¶
Pojat menthiin jove  le ¶
Leena oon täti minun lapsi  le ¶
Mie annan kruunun poja  le ¶
Kuppi oon pöyðä  lä ¶
Mie istun tooli  la ¶
Kirja oon Peka  la ¶
Jf. Peka  la  oon kirja ¶
Mie otan kupin pöyðä  ltä ¶
Hän noussee tooli  lta ¶
talo > tal-o > tal-h-o > talho-on > talhoo-n > talhoon ¶
–haan /-heen/-hiin/-hoon/-huun/-hyyn/- hään /-höön ¶
Menen kirkhoon/koulhuun/Osl   hoon/Perunhaan-/Suomheen jne.] ¶
Kaffi oon kupissa (kuppi:kupi-) ¶
Pöyðässä oon reikä ¶
Hän oon valmis koulusta ¶
Lintu lenttää pesästä ¶
Vaimo tutki tohturiksi ¶
Tuuli muuttui kovemmaksi ¶
Fääri muuttui punaiseksi ¶
Mie tulen pyhänä ¶
Suomalaiset tulhaan keskiviikkona ¶
Hän tullee viiðen kuuðen aikana ¶
Hän oli pappina kolme vuotta sielä ¶
Hän kuoli nuorena ¶
Ole nyt ihmisenä ¶
Mie olin kippeenä koko viikon ¶
Kaikki poja  t  oon täälä ¶
Tyttäret tulhaan kaupasta ¶
Hän osti uuðe  t  sivaka  t  (uusi:uuðe-) ¶
Soria Morian hakeminen ¶
Isoämmi ja mie  ¶
–Tämä kehtolaulu oon ensimäissii assiita mikkä mie muistan. Isoämmi lauloi sen minule. ¶
Monica Iren Hansen kasus ylös yhessä Oslon osassa missä hän oli oman koulun ja klassin yksi harvoista etnisistä norjalaisista. ¶
–Mie kasusin ylös Oslon öystässä osassa. Koulussa mie olin klassin yksi harvoista norjalaisista. Mutta aijan myöten minule selvisi ette en miekhään ollu tyhä norjalainen, ja ette se mitä met piämä norjalaisena ei piian kuitenkhaan ole niin norjalaista. ¶
–Mie ja isoämmi olima kahen erilaisen mailman lapset. Tässä kuvassa näjet minun muorin saamelaispuvussa, ja toisessa isoämmin omassa. Mutta ei isoämmi tahi hänen kaksi sisarta olheet saamelaissii, het olthiin kväänit. ¶
Silloin ko minun ristithiin Oslon Slottskappeletissa, niin isoämmi reisas etelhään päin, ja sai nähhä sekä kuninkhaan ja Holmekolllbakkenin. ¶
Anna ja Anja  ¶
Met istuma tookissa joka ajjaa mettäpeitettyitten maisemiitten läpitte. –Mie olin yhtäkkii reisula, maahan josta en kohta tieny mithään. Mie menin maahan joka oon kaukana, kaukana poissa, mutta kuitenki oon krannimaa. ¶
Mie olin reisula öysthään, Soria Morihaan päin, auringonnousun maahan, yhessä Anjan ja hänen muorin kans. Hän oon yksi tyttäristä jokka kohattelin kouluprosektin kautta maanrajjoin ja vanhan rautateppenin yli. ¶
Net kaksi tytärtä oon kasunheet kahessa joukon erilaisessa paikassa. ¶
Anna Mimmieva oon 11 vuotta vanhaa ja assuu Petroskoissa. Se oon kaupunki Ryssässä, Karjalassa missä oon 300.000 assuujaa. ¶
Anja Hansen oon kans 11 vuotta vanhaa ja assuu Pyssyjovessa. Se oon pieni kväänikylä missä oon vähemän ko 300 assuujaa, aivan pohjaisessa Norjassa. ¶
Öystä ssä  ¶
Tooki pyörii ulvos rautatiestasuunista. –Jos matkustaa etelhään päin isoämmin kotikylästä Pyssyjovesta, niin se ei silloin pääty Oslhoon mutta johonki paikkhaan Helsingin ja Pietarin välissä. ¶
Mie olen reisanu kauvas ithään päin Oslosta, mutta olen kuitenki menemässä Norjan krannimaasta toisheen. Met reissaama viikingiitten jalanjäljissä Soria Moriaa kohti, se fantastinen valtakunta jota kuvailhaan norjalaisissa kansaneventyyriissä. ¶
–Koulussa opima vähän öystän kontakstista, ja vielä vähemän Norjan vanhoista minoriteetista, niin ko kvääniistä. Eikä mainittu ette Norja oon monikulttuurillinen samfynni ennen ko maahanmuuttaajat tulthiin Oslhoon. ¶
Net kaksi tytärtä asuthaan maissa missä oon joukon erilaiset kielet ja kulttuurit, mutta kuitenki heilä oon paljon yhtheistä. Ko norjalainen Anja puhhuu suomee tahi kväänii, ja ryssäläinen Anna puhhuu karjalaa tahi suomee, niin het saatethaan ymmärttäät toinen toista. ¶
Soria Moria  ¶
Arvid Petterson: Soria Moria ei piian ole niin norjalaista mitä saattaa luula. Minun pienestä suomi-norja sanakirjasta löyttyy sana ”suuri”, joka tarkoittaa issoo, ja sitte löyämä kans ”muuri” joka meinaa muurii. Se kirjoitethaan pois kahela -u:la siinä sanakirjassa, mutta suomen kielessä olema aika konsekventit siinä ette u oon o. ¶
Norjalaisten kansaneeventyyriitten kautta met näjemä Soria Moriaa linnana auringonnousussa öystässä, ja mie uskon ette het oon nähnheet semmoiset linnat, het jokka ensiksi olthiin öystäväylässä. ¶
Videopreivit  ¶
Talven läpitte net kaksi tytärtä oon lähättänheet toisile videopreivit. ¶
Anna: Hyvvää päivä Anja, God dag! Nyt minä näytän sinulle Lantakatu. Tämä on yhden kaunheeksesta paikasta meidän kaupunkimma onegin Vanta. Tässä minä pidän kävelä kansa äitini ja isäni. Kävelä lantala oon paljon ihmiset. ¶
Anja: Ensi viikonloppuna, sitte oon yksi hihtofestivaali tai norjaksi skifestival. Ja se, se minä haluan lähteä mutta ei ole varma vielä. Mie en tiedä kuinka se on siksi mie en ole ollu semmoisessa hihtofestivaalissa. En minä ole ollu sielä ennen. Se on Inarissa. Minä luulen se on kiva. ¶
Nyt het aijothaan kohatella ensimäistä kerttaa, ja alkkaat uuesti ikivanhaan kontaktin kahen sisarkansan välissä. ¶
Karjalaiset ja kväänit  ¶
AP: Karjalaiset ja kväänit, heilä oon sama alkupörä. Het tulhaan suomalais-ugrilaisesta kansasta joka levis ishoon alhaan. Krouvisti kattottunna se oon kväänit kekkä asuthaan vestassa, ko karjalaiset asuthaan kaukana öystässä. ¶
Kohattelu suurkaupungissa  ¶
Ja nyt öystä ja vesta kohatelhaan toinen toista Pietarin rautatiestasuunissa. Täälä seissoo Anna Mimmieva yhessä opphaan, Irina Smoltisin, kans. Hän puhhuu sekä ryssää ja norjaa. ¶
Opas Irina Smoltis muistelee kaupungista jonka läpitte mie ja net kaksi tytärtä ajama läpitte. Met ajama levveetä ja pitkää kattuu pitkin, molemalla puolela oon vanhat pytingit. –Prospekt meinaa pitkää ja levveetä kattuu, justhiin niin ko avenue franskaksi. Vanha osa kuttuthaan nimelä Stara Nevsky, stara meinaa vanhaa, Vanha Nevsky. Toisen mailmansoan aikana tuhothiin kohta koko kaupungin kokonhansa. Vuona 1991 päätethiin sen ette muuttaat taas nimen takaisin Pietariksi. ¶
Opas Irina Smoltis näytethään paikkoi ympäri Pietarii. Kaupunki jonka Pietari Suuri perusti vuona 1703 jänkkämaan pääle ja joka varhemin kuului Ruottile. Kaupunki joka piti olla Ryssän klasi vesthaan päin. ¶
Sielä missä viikingit tuhat vuotta varhemin seilathiin Suomenlahesta ja ylöskäsin Neva-jokkee, oon tääpänä palassiita, parkkii ja kirkkoi. ¶
–Pietarissa nousema sisäle ryssän turistivenheesseen. Met reissaama viikingiitten kööliveessä ylöspäin Neva-jokkee. Met olema Ryssässä, mutta kans alassa missä monet vanhat minoriteetit asuthaan, muun myötä vepsäläiset ja karjalaiset. ¶
Joitaki miiloi ylempänä pääsemä sisäle ishoon Laatokka-järvele. Sielä sie saatat reisata monen reitin kautta. Yksi näistä mennee pohjaisheen päin pitkin jokkii, järvii ja kanaaliita pitkin, poikki Vienanmeren yli ja sieltä Norjhaan saakka ja minun isoämmin kotikylhään. Ryssät ja karjalaiset kauppamiehet reisathiin sinne. Het saathiin pomoori-nimen. Isoämmi kohtas heitä. ¶
Ensimäiset kväänit tulhaan  ¶
–Pietari oon täysin erilainen ko minun isoämmin pieni kvääni kotikylä. Kohta justhiin samhaan aikhaan ko Pietarin perustethiin, niin isoämmin materivanhiimet alethiin vajeluksen Tornionlaksosta pohjaisesta Ruottista. Het vajelethiin pohjaisheen päin siinä alassa mitä piethiin ruottalaisena alana, ja het asetuthiin asumhaan sinne missä tääpänä oon saamelaisten pääkaupunki Kaarasjoki. ¶
Se oli itte assiissa kväänit kekkä perustethiin Kaarasjoven kirkkopaikan, mutta alasta löytyi tietenki jo saamelaissii. Ko laitethiin rajat pohjaisessa, niin Kaarasjovesta tuli osa Tanmarkku-Norjaa. Ja sitte minun isoämmin materivanhiimet matkustethiin etheenpäin Pyssyjokheen Porsankivuonon rannale. ¶
Ko kväänit aijan myötä sulauttui Kaarasjoven saamelaisuutheen, niin Pyssyjovesta tuli elläävä kväänikylä missä kulttuuri ja kieli kukithaan aivan meän päivhiin saakka. ¶
Kekkä oon karjalaiset?  ¶
Mutta kekkä net karjalaiset oikkeestansa oon? Sen saattaa joku muu muistela, eli joku kuka kohatteli meitä Pietarissa. Zlata Kononova assuu Petroskoissa minne olema menemässä. Hän puhhuu niin ryssää ko norjaa ja suomee. ¶
Zlata: Karjalaiset ei tyhä asu Karjalan republikissa, mutta kans Tverin ja Leningradin fylkiissä. Karjalaiset jajethaan erilaishiin roikkhiin, se oon olemassa esimerkiksi niin sanottu oikkeet karjalaiset kekkä asuthaan Pohjais-Karjalassa mutta osittain kans Keski-Karjalassa. Segozero-karjalaiset oon roikka karjalaissii kekkä asuthaan Karjalan sentraalissa osassa. Segozero oon järven nimi sielä, ja Anna ja Annan faari representeeraa Segozeron karjalaissii ja puhuthaan kieltä joka muistuttaa paljon suomee, ja met saatama ymmärttäät toinen toista. ¶
Perheet  ¶
Videopreivissä net kaksi tytärtä oon muistelheet omista perheistä. ¶
–Tämä on minun äitini, muistelee Anna. –Hänen nimensä on Natalia. Hän on 45-vuotias. Hän on työssä lastentarhassa. ¶
Anjan muori muistelee ittestä. –Minä olen Sirpa, ja Anjan äiti. 44 vuotta vanha, ja mä oon muuttanu Suomesta tänne, Seinäjoelta asti tänne Pohjois-Norjaan. ¶
Anjan faarin nimi oon Tor Henrik Hansen, ja hän oon Pyssyjovesta. ¶
Viikingiitten kööliveessä  ¶
–Se saattaa Laatokka-järvestä kans reisata pitkin Volkov-jokkee. Tämä oli se väylä mitä viikingit piethiin ko het matkustethiin Mustalemerele ja Miklagardhiin tahi Istanbulhiin mikä oon sen nimi tääpänä. ¶
Jovenrannassa Staraja Ladogassa oon paljon vanhoinorjalaissii hautakukkuroi. Täälä oon löyetty paljon viikingiitten jälkkii. Pikkusen ylemälä jovessa oon Novgorod ja Holmgard missä ruottalaiset ja norjalaiset viikingit olthiin myötä perustamassa ensimäisen Ryssän staatin. ¶
Novgorodin ja Norjan välilä oli hyvä kontakti. Norjalainen kuningas Olav Tryggvason kasus ylös täälä. Ja pyhä Olav haki tänne Novgorodhiin turvhaan ennen ko hän meni kothiin ja menetti hengen Stiklestadin taistelussa. ¶
Novgorod ja Finnmarkku  ¶
AP: Ensistä viikingit verotethiin tämän alan. Mutta hiljemin Novgorod kans verottaa meän alan ylös Finnmarkkhuun. Ja välimatkat … Tääpänä uskothaan ette ihmiset ei liikkunheet isoissa aloissa ko ethäisyyet olthiin niin pitkät. Mutta het päästhiin sinne missä oli jovet ja järvet. Ja yhtheys esimerkiksi Pohjanlahesta ylös Vienanmerheen, Laatokasta ja Äänisestä ylös Vienanmerheen, se ei ollu hirmu vaikkee entisaijan ihmisille. ¶
Karjalaisten histoorii  ¶
Zlata: 1100-luvusta saakka oon karjalaiset osa Novgorodin kuningasvaltakunttaa ja vuona 1227 karjalaiset käänythiin ortodoksisheen uskontunnustuksheen. Vuoesta 1478 saakka alkoi Novgorod kuuluut Moskovhaan. Ja Stolbov-sopimuksen jälkhiin ryssän valtakunta antoi Ruottile alat mikkä oon vestapuolela ja vestapohjaisen puolela Laatokkaa. Siinä asuthiin karjalaiset. Vuoesta 1617 saakka ja kiini 1800-luvule olthiin karjalaiset vaikkeessa, sosiaalisesti ja uskonolisesti alaspainavassa situasuunissa. Iso osa karjalaisista siirtyi sisäle Ryssän sisäoshiin ko taas muut käänythiin lutherilaisuutheen. ¶
Poikki maanrajjoin  ¶
–Met jatkama Laatokka-järven ylitte ja ylhääle Svir jokheen kohti Äänis-järvee. Kaikki mitä met näjemä oon uutta ja jännittäävää. Tämä oon täysin erilaista ko kaikki mikä oon kotona Norjassa, sekä Oslossa missä mie asun ja pohjaisessa missä Anja assuu. ¶
Anna: Tämä ovat minun lempilelu. Nämä kaksi. ¶
Anja: Meilä on kaksi koiraa. Se yksi on minun, ja toinen koira on minun siskon. Minun koiran nimi on Tanja, ja minun siskon koiran nimi on Sissi. ¶
Videopreiviin kautta tyttäret muistelthiin omasta arkipäivästä. Mailma oon iso, mutta kuitenki joukon pieni. Ajattele ette kaksi tytärtä niin erilaisista maista ko Ryssästä ja Norjasta saatethaan kohatella ja praattiit toinen toisten kans niin vanhoita kielii mikkä oon kohta samanlaiset. ¶
Anja ja Anna makkoilhaan sängyssä venheen lugaarissa ja kattothaan DVD:tä. –Tämä, tämä ja tämä on minula, sannoo Anna. –Minula on tämä norjaksi ja tämä suomeksi, Anja sannoo. ¶
Vieroihmiset  ¶
Sillä aikkaa ko Annan kotikaupunki Petroskoi tullee likemäksi, niin mie ajattelen jotaki mitä Arvid Petterson sanoi ko intervyasin hänen. ¶
AP: Norjassa kväänii oon pietty outona roikkana, ko taas saamelaiset, sen het oon ymmärtänheet, het oon asunheet täälä. Vaikka meilä oon sattaa vuotta tradisuunii Pohjaiskalotissa niin oon vishiin sanottu ette kväänit oon vieroihmiset. Ja sillä tavala esivallat ei ole pitänheet niin hyvin vaarin kulttuurista, eikä piian ymmärtänheet kulttuuritavustaakhaan. Sillä tavala ette saamelaisista assiista oon otettu paremin vaarin ko kvääniassiista, ainaki viimi vuosina. ¶
Matka takaisin aikhaan  ¶
–Sillä aikkaa ko met laskema kaiale niin minule tullee mielheen ette piian olema perilä Soria Moriassa. Mutta se mikä kohtaa meät se ei ole issoi vanhoi muurii, mutta moderni suurkaupunki. Minusta oon vaikkee kuvitella ette se oon täälä mistä isoämmin perintö ja tradisuuni oon eletty etheenpäin. ¶
Mutta ko met kyläilemmä Annan ämmin saama vaikutelman siitä kunka se oon saattanu olla Pyssyjovessa isoämmin aikana. Se oon justhiin niin ko matka takaisin aikhaan. Pienessä asunossa isossa asumablokissa laulethaan vieläki suomeksi. Ja kans nuoret, sekä Anna ja hänen vanhempi veli otethaan osan ämmin kans. ¶
Suomalais-karjalainen laulu. ¶
–Met tulema Annan myötä koulhuun. Ko Norjassa piethään aikkaa siihen ette keskustella jos kieli oon suomi tahi kvääni, niin Anna oppii sekä suomee ja karjalaa koulussa. ¶
Ja oon tietoisuus siitä ette siirttäät vanhat tradisuunit etheenpäin. Sen saatama nähhä ko koulun lapset laulun ja tanssin kautta feirathaan Elias Lönnrottii joka kokos Kalevalan sankaripoeemii. ¶
Elläävät kulttuurit  ¶
AP: Mie olen ihmetelly sitä ette sielä oon pystytty pärjämhään kielen, eikä tyhä yhtä karjalan kieltä mutta kaksi kieltä. Ja ette vepsäläiset kans oon nyt saanheet oman hyväksytyn kirjakielen, ja het oon kääntänheet Kalevalan vepsäksi ja heilä oon aviisii, radio- ja tv-lähätyksii. Niin kommunistinen staatti ei ole tuhonu semmoissii ihmisroikkii ja het oon pystynheet säilyttämhään oman kulttuurin ja het oon olheet joukon tietoiset siitä ette kieli oon tärkkee osa kulttuurii. Sen ympäri ei ole ollu sama paljon tietoisuutta Norjassa. ¶
Isoämmin perintö  ¶
Ko karjalainen Anna vuorostansa tullee uuesti pohjaisheen niin se oon vähän mitä met saatama näyttäät kväänikulttuurista. Sen sijhaan menemä mukale mahtaavhaan luonthoon. ¶
Ko tyskäläiset poltethiin Finmarkun se hävis paljon kväänikulttuurin materielissii jälkkii. Soan jälkheisenä aikana kväänin kieli ja kulttuuri oon hävinheet enämen ja enämen. ¶
Isoämmi tykkäs kuninkhaasta. Hän oli kans ylppee omasta kielestä ja kulttuurista. ¶
Isoämmi eli monikulttuurisessa mailmassa. Täälä hän kohatteli kväänii ja merisaamelaissii, ja ko tunturisaamelaiset tulthiin alas vuonhoon porroin kans, het yötythiin isoämmin tykönä ja het vaihetethiin tavaroita ja neuvoi. ¶
Isoämmi oli kolmikielinen, ja hän piti niitä kielii silloin ko se oli luonolista. Piian isoämmin tieot oltais arvokkhaat uussiin kulttuuriitten kohattelussa Norjassa. ¶
Monikulttuurinen Norja  ¶
AP: Met olema kyllä saanheet paljon kansaroikkii monesta mailman osasta tänne meän omhaan maahan, ja nyt tarvittema kans työvoimaa taas, niin ko silloin ko kväänit tulthiin maahan. Se oon piian tarvet ottaat vaarin kulttuuriperinöstä täälä ylhäälä ja näyttäät ette täälä oon ollu monikulttuurinen väki ennen ko Norjassa huomathiin ette olima alkanheet olla monikulttuuriset. Sillä tavustala häythään piian perustaat enämen niistä arvoista mikkä oon monikulttuurisuuessa. Ko siinä oon kuitenki suurii arvoi. ¶
Soria Moria  ¶
Löysimäkö Soria Morian? ¶
Joo, molemat krannimaat joitten läpitte mie reisasin oon satumaiset. Kaksi norjalaista rejeerinkkii oon pitänheet Soria Moriaa nimenä omissa rejeeringin selvityksessä. Mie olen freistanu kattoot sitä mutta löysin niistä vähän kvääniistä. ¶
Täälä kotona isoämmin perintö oon uhassa ja se saattaa hävitä. Mutta pienen tyttären tykönä Ryssässä mie löysin oman kansan rästii. Tulhaanko minun lapset koskhaan kokemhaan isoämmin kulttuurin? Tahi jääpikö Soria Moria joksiki, mikä oon tuola kaukana auringonnousussa öystässä. ¶
Aikamatka 1 ¶
Alattihoon  (ensimäinen kapitteli) ¶
Universiteetin siljola oon oikhen iso kartano. Se kartano oon aivan ¶
ymmyräinen. Siinä kartanossa oon semmoinen ymmyräinen loma, missä oon ¶
aikamasiini! Se aikamasiiniki oon ymmyräinen. ¶
Met olema siinä lomassa. Lomassa oon viisi ihmistä, kolme tytärtä ja kaksi poikkaa. ¶
Het oon studentit. Ja sitte sielä olen vielä mie, Annan Kaisa. Meilä oon ¶
meininki lähteet aikamatkale vanhoitten kainulaisten tykö. Se oon kamalan ¶
jännittäävä. Saapi nähðä, minkälainen aikamatka siitä tullee! Mutta ensistä ¶
met häyðymä opastuut. ¶
Tekemyksii ¶
MIE: Tervettulemaa! Ja hyvvää päivää teile kaikile! Mie ¶
olen Annan Kaisa, ja mie piðän ottaat teiðät myötä ¶
aikamatkale vanhoitten kainulaisten tykö. Mie ¶
näjen, ette teitä oon tässä viisi ihmistä, kolme ¶
tytärtä ja kaksi poikkaa. Mutta mie en tunne teitä ¶
enkä tieðä, kuka oon kuka. Met häyðymä opastuut, ¶
ette tieðämä, kuka oon kuka. Olkkaa niin hyvät ja ¶
muistelkkaa teiðän nimet. Olkkaa hyvät ja sanokkaa ¶
kans, ette mistä paikasta tet oletta pois. ¶
ENSIMÄINEN TYTÄR: Hyvvää päivää! Mie olen Maijan Kreeta ja mie olen Pyssyjovesta. ¶
TOINEN TYTÄR: Mie taas olen Stiinan Leena ja mie olen Naavuonosta. Hyvvää päivää! ¶
ANNAN KAISA: Hyvvää päivää! Entä kuka se sie olet? ¶
KOLMAS TYTÄR: Miekö? Mie olen Hannun Hanna, Pykeästä. Mutta nyt mie asun Tromssassa. ¶
ANNAN KAISA: Entä nämät pojat? Mikkä net teiðän nimet oon? ¶
ENSIMÄINEN POIKA: No, minun nimi oon Mikko, Petterin Mikko. Hyvvää päivää vain! Mie olen Tromssasta. Ja tämä tässä minun vieressä, se oon Liisan Matti Alattiosta. ¶
LIISAN MATTI: Olen mie kyllä Alattiosta pois, mutta nyt mie en asu Alattiossa. Mie asun Perunassa. ¶
ANNAN KAISA: Jaa niin. Oletta tet soma joukko! Menemä sitte sisäle tuohoon aikamasiinhiin ja lähðemä heti. ¶
Met menemä sisäle aikamasiinhiin. Sielä oon kymmenen toolii. Ja iso taulu, missä oon kartta ja vuosilukkui. ¶
Tekemyksii ¶
Sanalista 1a ¶
aikamasiini tidsmaskin –en ¶
kainulainen:k.laise-:k.lais- kvæn/kven –en ¶
pittäät:piðä- å skulle ¶
myötä med ¶
entä enn ¶
Pykeä Bugøynes ¶
Alattio Alta ¶
turvavyö sikkerhetsbelte ¶
VANHAA MIES: No tervettulemaa, Nuutti! Siinähän sie olet! Hyvvää aamuu! ¶
OLLIN NUUTTI: Hyvvää aamuu! Tässä mie nyt olen. Kunka se täälä mennee? ¶
VANHAA MIES: Hyvin se mennee. Ja se oon soma taas kohðatela sinnuu! Met jo luulima, ette sie ko   konhansa jäät sille matkale. ¶
Syksylä sie lähðit, ja talvi meni ja kohta kevätki. Nyt vasta sie tulit takaisin. Heti lumi sullaa, ja sitte oon kesä. ¶
Ja kesälä oon huono juttaat. Ei saata hihðata eikä ajjaat porola. Mutta sie se kuitenki kerkisit ennen kessää. ¶
NUUTTI: Kerkisin mie. Enhän mie sielä Tanmarkussa vanheta halunu enkä sinne jääðä. En mie sielä isossa kaupungissa triivastunnu. ¶
Mutta kyllä oli pitke matka. Mie lähðin syksylä ja kevväilä vasta pääsin takaisin. ¶
Ensistä mie ajoin porola Ruottin puolele Koutokeinhoon, siitä Kaaresuanthoon, siitä Tornionväylää alas. ¶
Välilä piti hihðataki, ko en porroo saanu. Ja välilä mie häyðyin käveläki. Pitke oli matka. ¶
Ruottin läpi mie juðin. Tukholmasta sain preevin, ette pääsin Tanmarkkhuun. Sitte mie jo piðin lijetä Kööpenhaminaa. Ruottista – vain Tanmarkkuuko se oon? ¶
Skånesta Kööpenhaminhaan mie ajoin jään yli hevosela, ko Juutinrauma oli jäässä. Vaikkee oli matka. ¶
Nyt mie lähðen kuitenki varsin sen pahan amtmanin Kelsenin tykö. Minula oon sille preevi kuninkhaalta. Sen mie häyðyn anttaat amtmanille ja heti. Niin oon käsky. ¶
TOINEN MIES: Saitko sie sitte puhhuut kuninkhaan kans? Joko se kuningas ymmärttää, ette minkälainen meilä oon elämä täälä? Joko met saama elläät ja olla, niin ko se oikheen ja hyvä oon? ¶
NUUTTI: Mie sitte jälkhiin muistelen kaiken. Nyt en kerkkii. Ei minula ole tillaa, ko mie häyðyn lähteet amtmanin tykö. ¶
VANHAA MIES: Oðota vielä, Nuutti. Muistele, miksi sie niin kauvoin olit sillä matkala? Vaikka sie juðit porola ja hihtasit ja kävelit ja vielä ajoit hevoselaki, se ei se matka niin pitke ollu. ¶
Mitä sinule sielä Kööpenhaminassa oikheen tapattui? Miksi sie sielä niin kauvoin olit? ¶
NUUTTI: Ko mie syksylä lähðin, se mie sain myötä preevin, minkä Talmulahðen pappi, se Falkki, kirjoitti. ¶
Preevissä pappi selvitti kaiken, ette kunka se elämä meilä täälä oon ja kunka amtmani meitä kiussaa. Mie sitte annoin sen preevin kuninkhaale. ¶
Mutta heti en saanu puhutella kuningasta, ko sielä oli yksi huono hoviherra. Mie en tieny, ette se oli amtmanin veli, ja mie annoin ensistä preevin sille. ¶
No sehän ei sitä preevii kuninkhaale antanu. Niin mie piðin kohðatela ensistä Kööpenhaminassa sen meiðän vanhaan papin, Leemin Nuutin. ¶
Hän tunsi minun ja vei kuninkhaan tykö. Sitte mie sain puhutela kuningasta. ¶
Mie annoin kuninkhaale toisen preevin. Kattokkaa, onneksi Talmulahðen pappi oli antanu minule myötä kaksi preevii. ¶
Kuningas luki preevin ja varsin ymmärsi, mikä oon oikheen ja tosi ja kunka vaikkee meiðän elämä täälä oon. ¶
Hän kirjoitti uuðen preevin ja antoi sen minule myötä. Sen mie nyt häyðyn heti vieðä amtmanille. ¶
Hyvästi, kaikki tet hyvät alattiolaiset. Nyt minula ei ennää ole tillaa enämpi muistela. Jääkkää tervheinä! ¶
Mie sitte jälkhiin muistelen kaikki, mitä sielä matkala ja Kööpenhaminassa tapattui. Sitte tet saatta tiettäät kaikki. ¶
Nuutti ei enämppää puhu, mutta lähtee amtmanin tykö. Paha Amtmani assuu Jovensuussa, siinä likelä. Hänelä oon siinä uusi, iso kartano. ¶
Ihmiset vielä seisothaan kauvoin siinä Jovensuun kentälä ja puhuthaan. Het oon kovin iloiset. Het visshiin ajatelhaan, ette nyt heile tullee parempi elämä, ko kuningas oon kirjoittanu amtmanille. ¶
Vaikka ei het tieðä, mitä kuningas oon kirjoittanu. Emmäkä metkhään tieðä. Eikä visshiin Nuuttikhaan tieðä. ¶
Mutta nyt meilä oon aika lähteet joven toisele puolele takaisin vaaran laithaan ¶
aikamasiinin tykö. Se oon, kattokkaa, paras lähteet, ennen ko Jovensuun väki näkkee meiðät. ¶
Vain näjethäänkö net kuitenkhaan meitä? ¶
Tekemyksii ¶
Hevonen oon hest Haukka mennee ¶
pappi oon prest suusta suuhuun ¶
suola oon salt ja orava mennee ¶
kaikki oon alt puusta puuhuun. ¶
kokonhansa helt ¶
kohta nesten ¶
pittäät;piðä- å skulle ¶
jää is ¶
jäässä frossen ¶
elämä liv –et, levnet ¶
kaiken alt ¶
Leemin Nuutti Knut Leem ¶
onneksi heldigvis ¶
visshiin visstnok ¶
VANHAA MIES: No tervettulemaa, Nuutti! Siinähän sie olet! Hyvvää aamuu! ¶
OLLIN NUUTTI: Hyvvää aamuu! Tässä mie nyt olen. Kunka se täälä mennee? ¶
VANHAA MIES: Hyvin se mennee. Ja se oon soma taas kohðatela sinnuu! Met jo luulima, ette sie kokonhansa jäät sille matkale. Syksylä sie lähðit, ja talvi meni ja kohta kevätki. Nyt vasta sie tulit takaisin. Heti lumi sullaa, ja sitte oon kesä. Ja kesälä oon huono juttaat. Ei saata hihðata eikä ajjaat porola. Mutta sie se kuitenki kerkisit ennen kessää. ¶
NUUTTI: Kerkisin mie. Enhän mie sielä Tanmarkussa vanheta halunu enkä sinne jääðä. En mie sielä isossa kaupungissa triivastunnu. Mutta kyllä oli pitke matka. Mie lähðin syksylä ja kevväilä vasta pääsin takaisin. Ensistä mie ajoin porola Ruottin puolele Koutokeinhoon, siitä Kaare-suanthoon, siitä Tornionväylää alas. Välilä piti hihðataki, ko en porroo saanu. Ja välilä mie häyðyin käveläki. Pitke oli matka. Ruottin läpi mie juðin. Tukholmasta sain preevin, ette pääsin Tanmarkkhuun. Sitte mie jo piðin lijetä Kööpenhaminaa. Ruottista – vain Tanmarkkuuko se oon? – Skånesta Kööpenhaminhaan mie ajoin jään yli hevosela, ko Juutinrauma oli jäässä. Vaikkee oli matka. Nyt mie lähðen kuitenki varsin sen pahan amtmanin Kelsenin tykö. Minula oon sille preevi kuninkhaalta. Sen mie häyðyn anttaat amtmanille ja heti. Niin oon käsky. ¶
TOINEN MIES: Saitko sie sitte puhhuut kuninkhaan kans? Joko se kuningas ymmärttää, ette minkälainen meilä oon elämä täälä? Joko met saama elläät ja olla, niin ko se oikheen ja hyvä oon? ¶
NUUTTI: Mie sitte jälkhiin muistelen kaiken. Nyt en kerkkii. Ei minula ole tillaa, ko mie häyðyn lähteet amtmanin tykö. ¶
VANHAA MIES: Oðota vielä, Nuutti. Muistele, miksi sie niin kauvoin olit sillä matkala? Vaikka sie juðit porola ja hihtasit ja kävelit ja vielä ajoit hevoselaki, se ei se matka niin pitke ollu. Mitä sinule sielä Kööpenhaminassa oikheen tapattui? Miksi sie sielä niin kauvoin olit? ¶
NUUTTI: Ko mie syksylä lähðin, se mie sain myötä preevin, minkä Talmulahðen pappi, se Falkki, kirjoitti. Preevissä pappi selvitti kaiken, ette kunka se elämä meilä täälä oon ja kunka amtmani meitä kiussaa. Mie sitte annoin sen preevin kuninkhaale. Mutta heti en saanu puhutella kuningasta, ko sielä oli yksi huono hoviherra. Mie en tieny, ette se oli amtmanin veli, ja mie annoin ensistä preevin sille. No sehän ei sitä preevii kuninkhaale antanu. Niin mie piðin kohðatela ensistä Kööpenhaminassa sen meiðän vanhaan papin, Leemin Nuutin. Hän tunsi minun ja vei kuninkhaan tykö. Sitte mie sain puhutela kuningasta. Mie annoin kuninkhaale toisen preevin. Kattokkaa, onneksi Talmulahðen pappi oli antanu minule myötä kaksi preevii. ¶
Kuningas luki preevin ja varsin ymmärsi, mikä oon oikheen ja tosi ja kunka vaikkee meiðän elämä täälä oon. Hän kirjoitti uuðen preevin ja antoi sen minule myötä. Sen mie nyt häyðyn heti vieðä amtmanille. Hyvästi, kaikki tet hyvät alattiolaiset. Nyt minula ei ennää ole tillaa enämpi muistela. Jääkkää tervheinä! Mie sitte jälkhiin muistelen kaikki, mitä sielä matkala ja Kööpenhaminassa tapattui. Sitte tet saatta tiettäät kaikki. ¶
Nuutti ei enämppää puhu, mutta lähtee amtmanin tykö. Paha Amtmani assuu Jovensuussa, siinä likelä. Hänelä oon siinä uusi, iso kartano. Ihmiset vielä seisothaan kauvoin siinä Jovensuun kentälä ja puhuthaan. Het oon kovin iloiset. Het visshiin ajatelhaan, ette nyt heile tullee parempi elämä, ko kuningas oon kirjoittanu amtmanille. Vaikka ei het tieðä, mitä kuningas oon kirjoittanu. Emmäkä metkhään tieðä. Eikä visshiin Nuuttikhaan tieðä. ¶
Mutta nyt meilä oon aika lähteet joven toisele puolele takaisin vaaran laithaan aikamasiinin tykö. Se oon, kattokkaa, paras lähteet, ennen ko Jovensuun väki näkkee meiðät. ¶
Vain näjethäänkö net kuitenkhaan meitä? ¶
21495  ¶
Jalat potkaantuvat , kun ne oikein vaivautuvat ja tulevat kipeäksi. ”Jalat potkaannuthiin”.  ¶
21496 ¶
Käsivika. Suonet venyy työssä. Silloin pitää sitoa käsivarren mustalla langalla tai poron suonella.  ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju. ¶
29069 ¶
Rasmus-äijän kirja.  ¶
Kirjan kirjoitti minun faarini Rasmus. Suomeksi kirjoitti. Oli kirjoittanut siihen kaikki säät, fiskut ja kaikki taphaukset, mitä oli tapahtunut omassa paikassa. ¶
Se oli järkimies. Ja se oli niin kun päällikkä täällä. ¶
Otterbeck oli pappina täällä. Se pappi on minut naittanut. Se puhutteli meijän faaria. Se piti kirkkopyhiä täällä. Lapiksi muisteltiin janturit päähän ja Otterbeck kirjoitti. Kaikki kirjat ja vanhan ajan almanakat on nakattu pois.  ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju. ¶
29070 ¶
Oula Raudna, Kaarasjoen lappalainen, on aina kaupannut minun kanssani. On kuollut jo ja makaa Lemmijoen kirkkomaassa. ¶
Se on Oula Raudna käynyt Nansenin kanssa Grönnlannissa sivakoilla ylitse maan. Se oli pieni mies varreltaan, mutta muuten virkku ja kikkeri ja hyvin järkevä mies. ¶
Tuli kysymys Kaarasjoen kommunille, kuka ois kelvollinen mies lähtemään, ettei hä'ärty tunturilla. Oula Raudna lähti. ¶
Lappalaisella on niin kun koiralla vainu. Erilainen taito sillä on, eikä se hä'ärty tunturilla kovassakaan säässä. Kun se löytää kiven niin siinä on jo hänelle kompassi. Jäkälä on pohjoispuolella kiveä ja eteläpuoli on frii. Sakeassa mettässä on kompassi puussa. ¶
29034 ¶
Muistelema henki.  ¶
Muistelema henki on vanhoila ihmisillä. Muistelivat semmoistakin, että entiset norjalaiset oli kuin verikoirat. Kaikki äijät ne on silloin sotaa haastaneet.  ¶
Ennen oli ollut täällä lapinkieliset kirjat, josta luettiin, miten ne puukurikoilla ja pajuneteilla sojittiin. Merellä laivat siottiin yhteen ja sojittiin, että verta oli polviin asti. ¶
Ne oli vanhat kirjat, aivan keltaset. missä miitä muisteltiin. ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju. ¶
29033 ¶
Muisteleminen.  ¶
Kokoontuivat ennen vanhat mummot johonkin tupaan ja puhuivat ja muistelivat nuoremmille, miten on ennen tehty ja miten pitää tehä. Siinä paljon sai oppia. Ja ne mummot oli ahkeria muistelemaan. ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju.  ¶
27887 ¶
Pyssyjoven asutusta.  ¶
Minun äitini muori Kristiina oli naimisissa Juntin kanssa ja ovat ausneet Pyssyjoen niemessä. Minun vanhempani asuivat isossa hirsihuoneessa täällä ja siinä oli takka.  ¶
Jounin Kirsti oli minun faarini muori. Jounin Kirstin mies oli Niiles . Se oli Rastin Niiles ja sillä juuri oli se hirsitupa täällä. Niiles oli sen rakentanut.  ¶
Niileksen faari Rasti-raukka oli merenranta-lappalainen.  ¶
Niileksellä ja Kirstillä oli 10 lehmää. Se oli hirmuinen rikas talo. ¶
Jounin Kirstin poika Rasmus ja Juntin Kirstin tytär Kristiina (tyttären isä oli Klaavus-Erkki ) naitettiin, siinä naitettiin kaksi rikasta. Ja ne asuttiin tässä Jounin Kirstin talossa. Ne oli minun vanhemmat.  ¶
Rasmus kuoli v. 1900 ja Kristiina kuoli v. 1915. Faari oli 70 v:n vanha ja muori 74:n. ¶
Isän veli Jouni nai Äitin sisaren, Annan, Juntin Kirstin tyttären.  ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju.  ¶
27888 ¶
Höökilä , missä joki nyt juoksee, oli paljon taloja. Mutta joki ajoi kaikki pois.  ¶
Tässä Kentässä oli vain Rastin Niileksen talo ja Junnun talo . Sen vaimo oli Inka ja kun Junnu kuoli, sanottiin taloa Junnun Inkan taloksi. Vähän kauempana oli Jounin Pieran talo.  ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju.  ¶
27889 ¶
Ensimäinen asukas tuli Hestaniemen vaaraan ja katsoi tänne outaan. Lapset itkevät, että outo on paikka. Äijä sanoo:  ¶
”Alkää itkekö lapset, kaunis on paikka ja lohijoki on tuossa.” ¶
Tuossa kurun suussa oli sen ensimäisen asukkaan, lappalaisen kota. ¶
Kertoi Karin Rasmussen, talon emäntä, 54 v. ¶
Ruija, Pyssyjoki 23.7.1926. ¶
Muist. kirj. Jenny Paulaharju.  ¶
27415 ¶
Lampaat keritään lammasraualla . On keritty kolme kertaa: kevätvilla Johanneksen aikana, syysvilla Mikkelin aikana, toiset ottavat syysvillan vasta oktooberissa, sitten talvivilla februaarissa, jälkeen Kynttilän.  ¶
Syksyllä , kun on pitkä päivä, lampaat ovat ulkona novemberiinkin asti.  ¶
Lampaat oli ennen passauksen alla , kun oli paljon hukkia . Hukkia ei ole enää, hukat on tapettu ja se on hyvä.  ¶
Karittan villa on pehmeä. Kaikki mikä pehmeää on, siitä sanotaan: Se on pehmeä kun liemenvilla .  ¶
Karittalle heitethään ronkan välhin, pershen päälle tuulivilla .  ¶
Mustat lamphaat on meillä kaksi lammasta ja kaksi karittaa. Yhellä on valkkee raja ottassa . Se on laukkikallo .  ¶
Vaikka on valkkee jaara ja valkkee emälammas , niin tulee musta karitta . Sitä mie en käsitä.  ¶
Kertoi Treetin Sammun Brita, 74 v. ¶
Ruija, Pyssyjoki 21.7.1934. ¶
Muist. kirj. Jenny Paulaharju. ¶
27416  ¶
Lampaalla on pieni korva , niin se on nyppä , nyppälammas . Mutta jolla ei ole yhtään korvaa, se on kuuri , kuurilammas .  ¶
Kertoi Oulan Jounin Anna Kreeta, 74 v. ¶
Ruija, Pyssyjoki 21.7.1934. ¶
Muist. kirj. Jenny Paulaharju. ¶
31852 ¶
Palvuspaikka Hestaniemenvaarassa .  ¶
Palvusmaa on Hestaniemenvaarassa. Se on pysty korkea kivi.  ¶
On ollu sekin vanhojen palvuspaikka. ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
31??? ¶
Laatas  ¶
Laathaan Mooni . Kippaisen sukua .  ¶
Laatas on sillee matala maaluokan alla. Tässä on talo ja isännän nimi on Mikon Juhanin Salomooni eli Laathaan Mooni .  ¶
Mikon Juhani oli Lemminjoesta ja se oli mun faarini. ¶
Hannu-äijä oli tullu Suomesta Pellonkylästä ja niistä ihmisista on Lemminjoki levinnyt. Mikko oli Hannu-äijän poika. Toinen poika oli Aaroni ja se oli Rautti-Vainaan isä ja kolmas poika oli Iisakki .  ¶
Mikon poikia olivat Juhani , Hansi ja Sammu . Mikon Juhani muutti tänne Pyssyjokeen. Oli rautio ja vaimon nimi oli Kirsti , Kippaisen Sammun sukua. Kirstin isäki oli Sammu , sen isä oli Matti ja Matin isä on ollu Kippaisen Sammu. Kippaisen Sammu on asunu täällä Alakentässä.  ¶
Alakenttä oli ennen paras paikka, mutta joki on vieny siitä maan. Mikkon Juhani asui siinä. Mutta Juhani kuoli ja vaimo makasi 50 vuotta sairaana sängyssä, eli 86 vuoden vanhaksi. Ja Setä-Sammu vei talon. Äiti hakkautti itteleen pienen huonheen navetan päähän. ¶
Kippaisen paikassa oli hirmuisen hyvä heinäkenttä: palovuotena ei palanu ja kasvoi kylmänäki vuotena. Mutta joki on vieny kolmen talon maat.  ¶
Matin Sammu oli virkku mies. Lehmiä oli 5-6 ja iso valkkee sonni, jolla se ajoi. Sonni oli naakkari , väkipäinen. Porroi oli Sammulla myös, kun oli lapintytär emäntänä. Se oli Panne-Ristiina . Ei muilla täällä porroi ollu, mutta lamphaita oli.  ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
31839 ¶
Palvuskivet .  ¶
Lemminjoessa Raaponojassa on lohto eli pykälä kahta piolta ojaa ja siinä isot kivet, mies ja vaimo nekin. Se on se paikka Raaponlohto .  ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
31849 ¶
Kristoffer ja Lalli .  ¶
Panne-Ristiina muisteli, että on ollu aita ennen poronsarvista sen ympäri ja sen sisällä poron, linnun ja jäniksen luita.  ¶
Vanhat on vielä nähneet ne poron sarvet. ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
3???? ¶
Pappia mainosteltiin .  ¶
Mainosteltiin ennen Virkkula-pappia kovasti. Leuat värisi vanhoilla miehilläki, kun Virkkula saarnasi Outakoskella. Kävi kirkkoo pitämässä Outakoskella ja Lemminjoeltaki sinne menthin.  ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
3???? ¶
Lappalainen arpa .  ¶
Arpaa on lappalainen heittäny mihin laihin asiat hänellä menevät.  ¶
Ne jakavat tavaratki arvalla. Tikut on joilla arvothan. En tiiä tarkoon sitä konetta. ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
3???? ¶
Rauhattomuus aapasaarissa .  ¶
Miehet ottavat venekappaleita ja muita aapasaarista. Pian on ihmiset siinä hävinheet, ei ole hyvä tietää. Ja niin niissä on rauhottomuus , mitä sieltä ottaa. Ne kummitelhan .  ¶
Mutta kun panee ne saivovethen , niin tulee hyvä. Kun ottaa sen puun eli muun pois saivoveestä, niin se on hyvä, ei pauku, ei liiku.  ¶
Kert. Laathaan Mooni, 64 v. ¶
Porsangi, Pyssyjoki 22.7.1934. ¶
Muist. kirj. Jenny Paulaharju. ¶
3???? ¶
Lappalaisia Pyssyjoella .  ¶
Lappalaisen laavu on Treetin Pieran huonhen lähellä. Laavussa asuu mies ja vaimo ja lapset. Vaimo on hirmuisen työteri . Se on Bergetta Koutokeinosta ja on seppä kauniita kenkiä tekhen. Olit rikkaita ennen, porroi niin kolosti. Faari oli Buollan Matti.  ¶
Mies on Niiles ja se on laiska mies. ¶
Kert. Treetin Brita Mari, 72 v. ¶
Porsangi, Pyssyjoki 23.7.1934. ¶
Muist. kirj. Jenny Paulaharju. ¶
36341 ¶
Sade tulee...  ¶
Saje tulee, kun isonjoen kurkkio oikein pauhaa. Pyssyjoki tässä huilaa, isojoki.  ¶
36342 ¶
Vesikaari oli eilen poikki taivhashen ja myötätaivhashen, ristiin vain. Sajetta se tietää, saje tulee.  ¶
Treetin Priitin Maria, 73 v. ¶
36343 ¶
Kairo on valkkee, mustat siivet, kajava on oivan valkkee. Net tulhaan maalle satteen eellä. Mutta kun sää paranee net menhään hieruahan.  ¶
36344 ¶
Kummoset on säät joulun ja kynttilän aikoina, niin net on kesällä helluntain ja johanneksen aikoina. Jos revontulet lentelevät joulun ja kynttilän aikoina eestakaisin, niin on huonot säät kesällä helluntain ja johanneksen aikoina. ¶
Kertoi Oulan Jouni, 83 v. ¶
Ruija, Pyssyjoki 25.7.1934. ¶
Muist. kirj. Jenny Paulaharju. ¶
27328 ¶
Sykysellä kun lehmiä ja lamphaita pistettiin ; tehtiin makkaroita .  ¶
Lamphaan makkarat on hyvät. Taikina on: verta, vähän suolaa ja kuuta. Ymmyräisellä sarvella suoli aukastiin ja siihen kaivettiin lusikalla taikina. Ne keitetään ja syyään lämpimänä.  ¶
Suolet pannaan olestaan , että vanhenevat, aitan loukkoon.  ¶
Veri pytyssä on koko talven ja suolet otetaan ja makkaroita tehään koska halu tulee.  ¶
27329 ¶
Verikakkoja : verta, jauhoja ja kuuta ja ne kakot lihan kanssa keitetään kattilassa. Kastetaan lihan rasuaan kakkoa ja lihaa syyään.  ¶
Kun syömästä on keritty, liemi juuaan päälle. Ehtavaksi se syyään. Mikäpä ruokavattalla on nukkua. Röyttelemmä vielä, kun olemme syöneet.  ¶
Kertoi Briita Maria Treeti 73 v. ¶
Ruija, Pyssyjoki 27.7.1934. ¶
Muist. kirj. Jenny Paulaharju. ¶
31094 ¶
Pyssyjokilaisia .  ¶
Treetit on veisaajat .  ¶
Treetit on isokurkkuiset , korkkeesti puhuvatki. Treetin pojat on lukkarit. Jouni on veisannu kristittyin kokouksessa.  ¶
Ennen oli mullaki fiini, hellee ääni, nyt on niin karkkee, rinnat on tulleet raskaaksi. ¶
Pappa veisasi numeroista ja veljet. Kaikki tämän paikan pojat teit kantelheen ja soitettiin,että virret osattiin kaikki. Ensimäisen kanteleen teki Oulan Jounin setä. Jouniksi käskettiin. Ja opetti toiset tekemhän. Oulan Jouniki osaa soittaa ja veisata.  ¶
Kert. Treetin Brita Mari, 72 v. ¶
Porsangi, Pyssyjoki 23.7.1934. ¶
Muist. kirj. Jenny Paulaharju. ¶
27711 ¶
Eläinten tauteja .  ¶
Tuumet , ne purhaan pourut (paarmat). Se päällisellä ja tervalla voijellaan lehmän nisät.  ¶
Kertoi Oulan Jounin Anna Kreeta, 74 v. ¶
Ruija, Pyssyjoki 21.7.1934. ¶
Muist. kirj. Jenny Paulaharju. ¶
27712 ¶
Maan kattoo monet miehet täällä. Ne on sepät lehmiäkin auttaan .  ¶
27713 ¶
Lehmän tuumiin puhaltaa kylmä . Ittensä vaatteen helmalla siitä pyhiskellään. Maata ottavat ittensä alta ja pyyhiskellään silläkin.  ¶
Kert. Treetin Brita Mari, 72 v. ¶
Porsangi, Pyssyjoki 23.7.1934. ¶
Muist. kirj. Jenny Paulaharju. ¶
27709 ¶
Kulo tuumiin tulee . Trasu siihen panhaan päälle ja lehmän sontaa trasun sisälle.  ¶
Kert. Vendla Lantto, emäntä, 63 v. ¶
Svanstein, Aapua 27.7.1935. ¶
Muist. kirj. Jenny Paulaharju. ¶
27710 ¶
Mato hännässä .  ¶
Vasikka korraintuu , laihtuu, tulee lama, laihtuu vain ja karva kasvaa. Veri sillä huilahtaa. Sillä on mato hännässä .  ¶
Hännän päältä pitää leikata halki ja siihen panna suolaa ja tervaa . Ja vasikka paranee.  ¶
Se nousee niskaan asti se mato ja korraintuu lehmäkin siitä.  ¶
27423 ¶
Niitylle mennään niesta sölässä . Piimät on lampaanvattoissa . Lampaanvattat on hirmuisen hyvät astiit. Ne veessä seisotethan, että kuomahaiju menee pois. Kuoma on rapa lampaan vattassa. Kun vatta on pesty, puhalletaan se ilma täyteen ja viiään ulos kuivamaan, puuhun eli luovaan hengaamaan.  ¶
Kun tuli Mikkelin aika ämmät lypsi lampaita , vattamaittoo koottiin. Puoloja ja marjoja pantiin sekaan. Aitan lauvalle punkkiin maitovattat pantiin ja kun tuli pakkanen, ne pantiin risuin päälle aitan lauvalle ja siihen ne jäätyi.  ¶
Jouluna pimmeenä aikana syötiin vattamaitoa . Kirveellä hakattiin kappale itte kellekki. Lapset menit valkean ranthaan , siinä sitä paistettiin ja aina kalaistiin hyvillä hampailla. Vesikakon kanssa se oli hyvää.  ¶
Niitylle ei sitä jäätynyttä maitoa otettu. ¶
Päällispiimä lampaanvattaan kaajettiin, kun lähettiin. Siinä se piimä hyvä tulee, kun huiskuu. Se on makkee. Hera tulee läpi lampaanvattan, sakka vain jää syötäväksi. Se sakka oli hyvä puuron höystö . Kryynipuuron kanssa syötiin.  ¶
Kert. Treetin Brita Mari, 73 v. ¶
Porsangi, Pyssyjoki 27.7.1934. ¶
Muist. kirj. Jenny Paulaharju. ¶
35827 ¶
Täällä sanotaan monella lailla vanhemmat : faari, muori, isä ja äiti, pappa ja mamma. Minä olen sanonut aina pappa ja mamma.  ¶
Isän ja äidin vanhemmat ovat: äijä ja ämmi. Minulla on kaksi ämmiä: muorin ämmi ja faarin ämmi. Faarin ämmi on Anna Andersen, se on sokea. Ja muorin ämmi on Anni ja asuu toisella puolella jokea.  ¶
Kert. Eliisa Perssen. Outafouvin piika, 17 v. ¶
Pyssyjoki, Porsangi, 22.7.1926. ¶
Muist. kirj. Jenny Paulaharju. ¶
8871 ¶
Lapset leikkivät . ”Alamme tieramhan,” sanovat, kun ruvetaan ottamaan kiinni toisiaan. Silloin luetaan ensin näin, että kuka ottaa kiini:  ¶
Aanen taanen ¶
uun tuun ¶
härkä lieppi ¶
kintta kalkka ¶
potkas nor. ¶
Tai luetaan näin: ¶
Ropsu molkko molotoi ¶
jie snasju napotoi. ¶
Ne juoksevat lapset ja laukkovat koivusta koivuun ja risusta risuun, kun niistä pitää, ei saa ottaa kiinni. ¶
Kertonut Eliisa Persen. Palvelustyttö, 19 v. ¶
Ruija, Pyssyjoki, 22.7. 26. ¶
Muist. kirj. Jenny Paulaharju. ¶
35953 ¶
Lapset tieraavat .  ¶
”Alamme tieraamhan”, sanovat lapset, kun rupeavat ottamaan kiinni toisiaan. ¶
Lukevat lorun, kuka ottaa kiinni: ¶
”Ropsu molkko molotoi ¶
jie snasju napatoi.” ¶
Juoksevat ja laukkovat koivusta koivuun ja risusta risuun, kun niistä pitää kiinni, ei saa ottaa kiinni. ¶
Kenen kiinni saa kiinniottaja, siitä tulee uusi kiinniottaja. ¶
Kert. Eliisa Perssen, 17 v. ¶
Pyssyjoki, Porsangi, 22.7.1926. ¶
Muist. kirj. Jenny Paulaharju. ¶
35954 ¶
Eliisa laulelee: ¶
”Kiinalainenkin ymmärsi, ¶
että Suomen pojall' oli pölkkypää.” ¶
8952 ¶
Kehtolaulu .  ¶
Nuku, nuku, nurmilintu, ¶
väsy, väsy, västäräkki, ¶
kyllä Herra herättää, ¶
vitsan varpu virvottaa, ¶
kouvun oksa oikasee. ¶
Laulanut Eliisa Persen. Palvelustyttö, 19 v. ¶
Ruija, Pyssyjoki, , 22.7.26. ¶
Muist. kirj. Jenny Paulaharju. ¶
8982 ¶
Otsa vatsa ¶
olka toista ¶
huspoti pomiloia. ¶
8983 ¶
He kävelivät katuilla ja teillä ¶
ja taivas oli kattona ¶
Helluntaina heillä. ¶
Sanellut Eliisa Persen. Palvelustyttö, 19 v. ¶
Ruija, Pyssyjoki, , 24.7.26. ¶
Muist. kirj. Jenny Paulaharju ¶
27594 ¶
Karjataikoja .  ¶
Kertoi Antin Sammun Anna Leena, 78 v. ¶
Ruija, Pyssyjoki, 27.7. 34. ¶
23223 ¶
Aasiast' on alku ¶
tälle kansalle, ¶
jost' on suora polku ¶
Suomen saarelle. ¶
Antin Sammun Anna-Leena, 71 v. ¶
Pyssyjoki, 23.7. 26. ¶
Ruija. ¶
XXXXX ¶
Ryöväreitä ja sotaa .  ¶
Kun ne ryövärit kuljit, niin tavarat otettiin poijes, ihmiset surmattiin ja paikat jätettiin kylmille. Niin tapahtui Lerpollissakin, jossa oltiin lappalaiset silloin.  ¶
Pyssyjoessa ei ollut siihen aikaan vielä ketään asukkaita. ¶
28726 ¶
Silloin ryöväyksen aikana oli lappalaiset tapettu niin vähään, että net vain olit jäänheet, jotka oli tunturin nokkaan kiikuttu.  ¶
Rastakaijaan oli muutamankin talon koko väki, koko famiilia, mennyt pakoon.  ¶
Neitaman päällä myös Č okkarassa tunturissa oli myös paossa.  ¶
Tenoreikää oli mennyt ryöväritokkia alas niin taajaan, ettei poronliemi- pata ollut ehtinyt jähtyä, kun jo toinen tokka oli mennyt alas.  ¶
28724 ¶
Ryöväreitä ja sotaa .  ¶
Ryövärit ovat kulkeneet ja ovat hävittäneet merenranta-talot.  ¶
Lapinmaa on silloin ollut Tanmarkin alla ja silloin ovat ryövärit kulkeneet. Ja ryssä on kulkenut silloin.  ¶
28725 ¶
Oulan Jounin faarin faari, eli niin kuin sanotaan äiji, on ollut äkseeringissä Tanmarkissa. Oli ollut niissä sotavenheisssä. Ja moni muukin on ollut: Pietarin Hansi ja Pukin Antti eli ”Anders Bukken nummer sötten”. ¶
Siihen aikaan ei otettu nainutta miestä äkseerinkihin. Mutta kussa oli paljon poikia, niin niistä otettiihin. ¶
28728 ¶
Ryövärit , kaikenlaiset ryövärit oltiin ennen. Toiset oltiin Ryssän ryövärit , toinen oli Engesmanni. Se vihasi Tanskaa ja ryöväri oli.  ¶
28729 ¶
Engelsmannin kanssa kun sodittiin, Engelsmanni ja Tanska sotivat, niin Oulan Jounin faari oli ollut sotamiehenä. Ja hän oli ollut venheessä, kun engelsmanni ampui laivasta venettä. Mutta vene pantiin kivillä niin syvään, että laita vain juuri vähän oli veden päällä ja liina pantiin ylös veneen päälle. Niin engelsmanni ampui sitä liinaa, meni liinasta läpi, eikä venheeseen koskenut.  ¶
Norja on ollut silloin Tanmarkin alla. Ja silloin lappalaiset Suomestakin ovat jutaneet tänne meren rannalle kesällä. Ei ollut vielä silloin pantu niin kova raja. Ja lappalaiset tääl- ¶
--- ¶
Norjasta menivät siihen aikaan Suomen outiin poroineen. ¶
Antin Sammun Anna-Leena, 71 v. ¶
Pyssyjoki, Porsangi 24.7.1926 ¶
28727 ¶
Pyssyjoen päällä on paikka, jota käsketään Tsuudinjuoski . Sanottiin, että siihen oli yksi ryöväritokka paleltunut, kun oli ollut syksyllä kulkemassa. Se oli ollut viimeisiä tokkia. Ei ole sen jälkiin enää puhuttu mitään niistä.  ¶
Tsuudiksi niitä käskettiin. Ilmankin se nimi merkitti sitä, että net olit ryövärit.  ¶
Kertoi Antin Sammun Anna-Leena, 71 v. ¶
Pyssyjoki, Hestaniemi 23.7.1926. ¶
31105 ¶
Tanmarkkilaisia .  ¶
Norja on ennen olllu Tanmarkin hallituksen alla. Ruijanpojat on käynheet siellä äksissä.  ¶
Makreijaan on tullu tanmarkkilainen kauppamies ja sillä on ollu neljä poikaa. Ne pojat on naineet tästä vuonosta tyttäriä ja Gudman on ollu niitten nimi.  ¶
Juhani nai Pyssyjokeen isävinaan tädin Makreetan .  ¶
Nilsi nai vestapuolelta lapintyttären. Nilsin alaa on Birgetta.  ¶
Kareli oli nainu lapintyttären.  ¶
Danieli , se oli nainu Lemminjoelta. Tanelit on Danielin alaa. Soffin äiji oli Danielin Hansi.  ¶
Niillä on kaikilla iso nokka ja kuivempaa ihmistä on se suku. ¶
Kertoi Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
28730 ¶
Tsuudit .  ¶
Kaarasjoen ja Koutokeinon välillä on Lapin siida. Se on Kädgitunturin ja Tsuudoaivin välillä. Rikas lappalainen, 1500 poroa, Jousef Nilssen Sokki, Koutokeinosta, on siinä. Oli jutamassa davvibieggan puoleen. Siihen pysähtyi. Mutta oli tunturissa passaamassa poroja. Russat tulivat tievan taa, ei nähty siidassa sen tuloa, mutta renki ilmoitti.  ¶
Lappalainen käski emännän panna parhaasenn pukuun, kaikki silkit ja hopeat päälle. Ja niin lähtivät Bossekoppaa kohden. Tunturia ja outaa ¶
--- ¶
31251 ¶
Ryssän ryövärit.  ¶
Nälkä-aijat ja vaino-aijat on täällä olleet, kun on tulleet ryövärit. Ryssän ryövärit täällä kuljit.  ¶
Tsuudinjuoski on kuru, missä Pyssyjoki kääntyy etelään. Sinne on ryöväritokka paleltunut.  ¶
Kertoi Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
31252 ¶
Sillon kun tsudit , vihavenäläsiet , ryövärit on täällä kulkenhet. Ei sillon oo sinne haudattu, kun on Suomen ihmiset täällä ollut, vaan sillon kun on ollut lappalaiset, kymän maan ihmiset.  ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
36253 ¶
Otavassa on seittemän tähteä ja häntä , joka menee koiton jälkeen.  ¶
Kointähti on mutta toinen vain on kointähti, ja toinen on ehtotähtenä .  ¶
Seulavaiset , siinä on seittemän tähteä. Siitä net iltaa kattovat. Kevätpuoleen se rupeaa hopummasti jutamaan.  ¶
Hirvas on yksi tähti, yksi tähti vain, mutta en tiijä, mikä se on.  ¶
Linnunrata ja Kallanpojat olen kuullut, mutta en ole perustanut. Ei ole ollut tilaa taivastella .  ¶
Pitäis olla niinkun napa yksi tähti, jonka ympäri kaikki kiertää. Ja se on niinkun tähtein napa.  ¶
Olen kuullut pohjantähestä , mutta en ole ajatellut, mikä se on.  ¶
Maailma on Jumalan väkevän sanan takana. ¶
Antin Sammun Anna-Leena, 78 v. ¶
Hestaniemi, 28.7. 34. ¶
Pyssyjoki, Porsanger. ¶
Ruija. ¶
35113 ¶
Kalanielu .  ¶
Kalanielu oli äsken tässä. Kairo eli kajava ja tirro , pieni valkia lintu, jolla on kahenhaaranen persesulka, musta lakki päässä ja punaiset kengät jalassa, ja haskeli , pienen kajavan suurukainen lintu, net syövät silliä ja silloin saita myös tulee syömään.  ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
27074 ¶
Karjanhoitoa .  ¶
Lehmille hevosen paskaa keittävät Lemminjoessa, kun hevoset syövät kauroi, jauhoi ja heinii.  ¶
Kertoi Oulan Jounin Anna Kreeta, 74 v. ¶
Ruija, Pyssyjoki, 23.7. 1934. ¶
27075 ¶
Lehmille tytöt soutavat saaresta stuorat (niissä on pienet punaiset lehdet) taarit ja jäkälää.  ¶
Kert. Antin Sammun Anna-Leena, 78 v. ¶
Ruija, Pyssyjoki, 26.7. 1934. ¶
Muist. kirj. Jenny Paulaharju. ¶
37857 ¶
Pyssyjoen kristillistä elämää .  ¶
Yksi Lutheruksen usko oli entisillä ihmisillä kaikillä. Ei ollu mithään joutavaa, tanssiakaan ei koskaan mithän. ¶
Aamulla luettiin Kristillisten huonekuntain aamurkous ja illalla ehtorukous. Oma väki tuli kuuntelemaan. Kun syömään rupesit, piti siunata ruokaluku: ”Jeesus siunaa”, ja taas kiitettiin, kun oli syöty. Ja isää ja äitiä piti kiittää. ¶
Mie vieläkin aamuvirren aina veisaan: ”Mä herätessän aamulla” ja ”Herää sielun ja mielen.” ¶
”Ak jos Herra soisi sen armon minulle vielä, että häntä kiittää voisin kuin tulee tehdä tääl.” Pyhäaamuna aina veisaan. ¶
Illalla oli ennen iltarukous: Herran siunaus, Isämeitä ja Uskontunnustus. ¶
Kert. Antin Sammun Anna-Leena, 79 v. ¶
Porsangi, Pyssyjoki, 26.7. 1934. ¶
Muist. kirj. Jenny Paulaharju. ¶
31934 ¶
Ruijan suomalaisia .  ¶
Törnavan Maria oli Töörnavalta Suomesta. Mies oli Juhani Kierri .  ¶
Ouluun tuohaan tervaa, siinä venheessä tuli Maria jokia myöten Oulhuun. Sitte oli Rovaniemellä Vakkurilla piikana. ¶
Se kulki leskenä täällä pientä kauppaa. Hyvin iso ihminen oli. Ja kristittynä kuoli. ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
31950 ¶
Pyssyjokelaisia .  ¶
Antin Sammun Anna-Leena .  ¶
Äiti oli tyhä Anna ja isä oli Hansi . Niitä oli veljeksiä: Jouni-Pieran Pieti, Jouni-Pieran Sammeli, Jouni-Pieran Hansi ja se Hansi oli mun isäni.  ¶
Ja niin met olemma täällä sammaa sukkuu. Yksi veri, yksi liha. ¶
Tyttäret on mulla Makreeta ja Kristiina. ¶
Kert. Antin Sammun Anna-Leena, 79 v. ¶
Porsangi, Pyssyjoki, 26.7. 1934. ¶
Muist. kirj. Jenny Paulaharju. ¶
31904 ¶
Lantalaiset on taikuriita . Lappalaiset on kans semmoiset, että ne pyörryttää veren paremmin kun tohturit.  ¶
Mutta noidan noiduttajat ei pidä taivhan valtakuntaa perimhän. ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
31932 ¶
Ruijansuomalaisia .  ¶
Kierin Maija .  ¶
Kierin Maija oli kotoisin Suomesta. Lemminjoen kirkossa oli naitu sen Juhan Kierin kanssa. Kuoli Kelviikissä ¶
31933 ¶
Koulu-Anna oli kotisin Simosta ja oli nainu Mikkeli Erkinpojan kanssa. Mikkeli oli koulumies. Mie olin sen koulussa.  ¶
Suomi se oli mitä opetettiin.  ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
27895 ¶
Pyssyjoen asutusta .  ¶
Kippaisen Sammeli .  ¶
Kippaisen Sammeli, sen sanovat, että se on ensimmäisenä tullut Suomesta tänne. On tullut voimonsa kanssa ja lapset on ollut mukana. Pyssyjokeen tuli, tuolle puolen jokea. ¶
On ollut niin huonot aijat Suomessa ja näljän tähen ovat tulleet tänne. ¶
Tunturilappalaiset ovat vain olleet siihen aikaan täällä.  ¶
Antin Sammun Anna-Leena, 71 v. ¶
Pyssyjoki, Porsangi 23.7.1926 ¶
31855 ¶
Palvospaikkoja .  ¶
Epäjumalat niillä oli ennen. Sanottiin ettei uskaltanu käyäkään, jos ei viinaa kaatanu niitten päälle.  ¶
Allapahta Keisissä on palvospaikka. Siimakoro , hirveä noita, joikasi ihmisiä tulemhan sinne tykönsä ja uhrasi ne pahoille hengille sinne pahan kuruun.  ¶
Silhvarissa , niitä ne piettiin Lallaa ja Kristofferia jumalana. Ennen sinne uottui tie, niin paljo siellä kuljettiin.  ¶
Hestaniemen vaarassa on kivi, jota on palveltu.  ¶
Korkeuksissa on jumalaa palveltu.  ¶
Kert. Antin Sammun Anna-Leena, 79 v. ¶
Porsangi, Pyssyjoki, 30.7. 1934. ¶
Muist. kirj. Jenny Paulaharju. ¶
27714 ¶
Eläinten tauteja .  ¶
Mikon Hansi pyörryttää ajoksia . Lehmällekin jos tulee jalka kippeeksi , se parantaa. Onko hällä sanat .  ¶
Kertoi Antin Sammun Anna-Leena, 78 v. ¶
Ruija, Pyssyjoki, 27.7. 1934. ¶
27715 ¶
Kun lehmä on kantanut , eikä pääse jälkimäisistä , mie keitän sille hauetta faadnusta (liiverstikka).  ¶
Kert. Antin Sammun Anna-Leena, 78 v. ¶
Ruija, Pyssyjoki, 26.7. 1934. ¶
19226 ¶
Se Keisin noijan piika ei ollut lapinlähtöä, kun se oli Maija. Se oli muualta tullut. ¶
Noita on mennyt suvuttomaksi, ei ole mitään sukua jäänyt. ¶
Se oli vissiin kristitty piika, kun se noita ei saattanut sille mithän tehä. Ja piialle kyllä meni hyvin. Se suku vielä elää, mutta noijan suku on kuollut. ¶
Kertoi Antin-Sammun Anna-Leena, 71 v. ¶
Pyssyjoki. Porsangerinvuono. ¶
Ruija, 24.7. 1926. ¶
19227 ¶
Epäjumalat on olleet ennen kuin Lutheeruksen usko. Silloin jo etupuolta Lutheeruksen uskoa se on ollut. Kun ihmiset eivät teitänhet, mutta jotakin piti palvella. Ja on uhrattu niille eläimiä, poroja, lappalaiset ovat uhranneet. Ja sanovat, että on vielä uhrattu ihmisiäkin. ¶
Keisi on Porsangerinvuonon öystärannalla, kolme miilaa, vanhan väen miilaa täältä, uusia miiloja on enempi. Ja siellä on Allapahta korkea pahtaseinä.  ¶
Keisissä on ennen asunut, se on ollut jo aikaa niin aikaa, yksi moita, jota on käsketty Č uolda-Siimaksi . Siinä Allepahassa on iso halkein, Siimakoro , ja siihen se Čuolda-Siima on uhrannut. Se on ollut lappalainen, se Čuolda-Siima, suuri noita.  ¶
Sanotaan, että se oli niin noita, että se oli joiannut ihmisiäkin tulemaan ittensä tykö muualta kaukaa, että uhrata niitä epäjumalalleensa. ¶
19228 ¶
Sillä Čuolda-Siimalla oli piika, ja se noita oli kotansa eessä ja pani noijansauvan pään suuhunsa ja joikasi. Ja kaksi niin koreaa tytärtä tuli siihen. Ja ne itkit, eivät tahtoneet, että uhrata epäjumalalle. Ja piika oli niin vihainen, kun se viattomia ihmisiä kutsuu tulemaan ja uhraa niitä. Ja piika potkaisi sitä sauvaa vasten, niin että isännältä meni kaksi hammasta suusta, poijes yläleuvasta. Kun se piika niin vihastui, kun se aikoi ne tyttäret uhrata. ¶
Ja sitä piikaa käskettiin Maijaksi, ja siitä piijasta tuli niin kirjallinen suku että net olit hyvät lukemaan jumalansanaa. Sen sukua on vielä vähän kussakin pitkin Öystärantaa.Pyssyjoen lukkarikin on sitä sukua. ¶
Čuolda-Siimalla on kyllä ollut pojat, mutta sillä ei ole jäänyt mitään sukua. ¶
Käskevät vieläkin sitä kurua Siimankoroksi. Ei katsota kyllä sitä, mutta ovat sen katsoneet, että siellä on vielä luita. ¶
Kertoi Antin-Sammun Anna-Leena Hansen. Kalastajan emäntä, 70 v. ¶
Pyssyjoki. Porsangerinvuono. ¶
Ruija, 23.7. 1926. ¶
26624 ¶
Naimatapoja Pyssyjoella .  ¶
Antin Sammun Annaleenan naiminen .  ¶
Naimisiin mie menin, kun olin 24 vuotta vanha, mies oli 30 vuotta. ¶
Kihlat oli silkki ja sormukset ja rahaa. Piti olla kihloiksi hopiaraha, neljän kruunun speisi.  ¶
Kosioita ei minulle pietty, mutta on ennen pietty. Ensin kävi puhemies kysymässä lupaa, saavatko tulla kosioille . Vaimokin kävi sitä kysymässä. Jos lupa annettiin, niin sitten tulivat koko tokka, pojan vanhemmat ja muita ihmisiä myötä yljän ja puhemiehen kanssa tuomaan kihloja. Silloin ylkä ja morsian ovat rinnan istuneet ja kihlat on pantu morsiamen helmaan . Puhemies pani kihlat helmaan. Ja oli viinaa myötä ja puhemies antoi ryypyt kaikille.  ¶
Sitte mentiin papin tykö , kuulutettiin kolme kertaa ja kirkossa vihittiin .  ¶
Oli ennen morsiamella kruunu, se käskettiin pruuta eli morsiamen kaunistus . Kruunussa riippui silkkirihmat pitkät monenfäriset ja kukka eli muu koristus oli siinä eessä.  ¶
Häitä piettiin kirkolla, kun oli vihitty. Syöttiin verestä lihaa, suolapalthaita, suolalohta, lehmänvoita, kaffia, viinaa ja tumppuja.  ¶
Lahjoja annettiin , pöydällä oli silkki ja sen päälle pantiin. Huutomies kuulutti minkä verran kukin antoi ja kiitti yljän ja morsiamen edestä.  ¶
Kun oli syöty, veisattiin virsi: ”O Jumala sun hyvyyttäs kiitämm'.” ¶
Ryyppy annettiin kaikille, jotka lahjan antoivat. Se oli kunnianryyppy . Kun kotiin kirkolta tultiin, vielä kotona piettiin sukulaisille häitä.  ¶
Lahjaksi annettiin rahaa ja tavaraa, silkkihuiviakin. Joilla ei ollut elävää, niille annettiin vasikkaa ja karittaa.  ¶
--- (siiti vailuu?) ¶
Sitä täällä vain vaadittiin, että kosiamiehen piti tulla kysymään. Raamatussakin muistellaan, että Jumala pani enkelin Tobiaalle kosiameiheksi.  ¶
Kert. Antin Sammun Annaleena, emäntä, 69 v. ¶
Pyssyjoki. Ruija, 26.7. 1934. ¶
Muist. kirj. Jenny Paulaharju. ¶
26627 ¶
Oulan Jounin Anna-Makreetan naiminen .  ¶
Minulle ja Jounille ei kossiita pietty . Mutta kossit oli Treetin tuvassa, kun Makreeta naittiin. Poika oli Kalkulahesta. Se tuli kossiille ja paljon oli ihmisiä myötä: sukulaisia, faarit, muorit, kaikki. Tyttö ja poika istuthin rinnan tuvassa. Pojan muori käski istumhan. En tiiä kuka oli heillä kossiimuorina . Se pani kihlat morsiamen helmaan. Sitte kossiimies jako viinapikarin kellekin.  ¶
Jounilla oli myötään vain kossiimies eli vierasmies , kun toi minulle kihlat. Jouni antoi vain huivin ja rahhaa.  ¶
Kolme kertaa kuulutettiin ja sitten mentiin naimhaan , kirkossa silloin naittiin.  ¶
Morsianpiikoja ja yräntrenkiä oli paljon. Ne meni eellä kirkkoon, yrkä ja morsian oli keskellä ja sukulaiset perässä.  ¶
Russamarkassa me naithiin ja häitä piettiin siellä merenrannassa. Jouni oli silloin fiskari. Oli sykynen . Mikkelinpyhä oli.  ¶
Syötiin häissä lampaan lihaa, jaaran lihaa, lannanvoita, suolalohta ja viinaa juotiin. Jounin kotoa oli lihat viety Russamarkkaan (Kistrand).  ¶
Pöydällä oli silkki ja yksi mies kuulutti, mitä aina siihen panivat lahjaa ja kiitti antajia. Panivat rahhaa tyhä. Lupasivat lamphaanki, karittan, kun ei jaksanut rahhaa antaa. ¶
26628 ¶
Minnii olin mie sitten tässä talossa. Tulin tähän heti kun olimma nainheet. En ollut kauvan kotona. Toin tähän kaksi lehmää, neljä lammasta, punkit, pytyt, saavit, pata ja tortti.  ¶
Anoppi on miehen äiti, appifaari on miehen isä. Yhdessä teimmä muorin kanssa kaikki työt. Harva minnii se kelpaa anopille. Mutta muori oli jumalallinen, eikä ollut paha mulle. Siksi se luki, kun henki lähti. Ulkomuistoa luki virsikirjaa, rukouksia, kärsimisenrukouksia ja muita. Jounin sisar Kristiina oli tässä talossa ja sen kanssa niitimmä issoo kenttää.  ¶
Me nukuimma Jounin kanssa kamarissa , faari ja muori nukkuivat tuvassa.  ¶
26629 ¶
Kyllä ne nuoret aina toisensa löytävät. Tytöt nukkuivat kesällä aitoissa ja pojat kulkivat tokassa pyhäyönä tyttöjen aitoissa. Silloin on tila kuljeskella.  ¶
Ja pojat tuli illalla navettaan , kun tytöt oli lypsämässä. Mutta meillä oli faari siitä vihainen, tuli kepin kanssa ja ajoi pojat pois.  ¶
Kert. Oulan Jounin emäntä Anna-Makreeta, 73 v. ¶
Pyssyjoki. Ruija, 27.7. 1934. ¶
Muist. kirj. Jenny Paulaharju. ¶
26630 ¶
Treetin Sammun Birgitan naiminan .  ¶
Igeltassissa eli Reikälahessa oli minun kotini. Muorini oli porolappalaisen tyär, mutta faarini oli Kullmanni, tanskan sukua. Asuttiin samassa gammissa lehmät, lamphaat ja ihmiset. Siinä oli kivilattia ja lehmät oli hinkalossa ja lampailla oli hinkalo.  ¶
Russamarkassa (Kistrand) Mikkelin ja Johanneksen markkinoilla tulevat nuoret tutuiksi . Siellä miekin Sammun kohtasin.  ¶
Ja kun friijari tuli mulle kihloja tuomhan ja mie makasin sängyssä, niin oli lammas kiinni sängyn tolpassa.  ¶
Met naimma varsin heti ja mie olin silloin 22 vuotta vanha. ¶
Kertoi Birgitta Treeti, emäntä, 46 v. ¶
Pyssyjoki. Ruija 28.7.1934 ¶
26631 ¶
Minniin tavaroita .  ¶
Russamarkan kirkossa naimma , Mikkelin päivänä sunnuntaina.  ¶
Tässä Ala-Sammun talossa, mihin mie tulin oli neljä lehmää ja kuusi-seittemän lammasta. Mie toin kottoo Lemminjoesta, Jounin Antin talosta, kaksi lehmää ja nuorukaisen, neljä lam- ¶
19229 ¶
Silhvar on penikulman päässä Pyssyjoesta, valkeahuippuinen tunturi. Tunturissa on kaksi epäjumalaa, Lalla ja Kristohver . Net on entiset vanhat ihmiset palvelleet niitä. Net ovat ihan korkeimman laen takana siellä, kaksi kiveä niinkuin ihmiset vierekkäin seisovat. Ihmiset ovat panneet net pystyyn. Ei ne kyllä ole kun kivet vain, jotka on pantu pystyyn maahan. Ja niijen eessä on petäjäinen penkki. Krannitalon isäntä, Oulan Jouni toi penkin kotiin ja poltti takassa. Jumalat kyllä seisovat siellä.  ¶
Sanovat olevan luita siellä, ennen on ollut paljon luita niijen juurella, mutta nyt vissiin ovat painuneet maan alle. ¶
Papit ovat käyneet niitä katsomassa ja kaikki. ¶
Kertoi Brita Maria Samuelsen, 65 v. ¶
Pyssyjoki. Porsangervuono. ¶
Ruija, 22.7.1926. ¶
21906 ¶
Oulun Johanna paransi keltatauvin . Keltatautiin se oli ylimmäinen tohtori. Leirpollissa oli yhellä vaimolla keltatauti mennyt yli pään, niin että oli aivan keltaisena vaimo. Ja Oulun Johanna paransi hänet.  ¶
Kertoi Priita-Maria Samuelsen, 65 v. ¶
Pyssyjoki, 24.7.26. ¶
31093 ¶
Pyssjyjokelaisia .  ¶
Talon isäntä on Sammun Aslakka ja emäntä on Sammun Aslakan Kirsti . Kirsti on Rauttiin Briitan tyttären tytär. Äiti oli Rauttiin Anni . Äijifaari oli ruotsalainen Haaparannlta.  ¶
Lähellä on Aslakan Mikon Juhanin turvegammi. Emäntä on Mikon Juhanin Lyyti . Niin ne emäntää hokkee. Entinen tytärnimi on Niityn Lyyti , kun on vanhemilla ylhäällä joen varrella niitty.  ¶
Kert. Mikon Juhanin Lyyti, 45 v. ¶
Porsangi. Pyssyjoki, 23.7.1934. ¶
Muist. kirj. Jenny Paulaharju. ¶
27417 ¶
Lampaita on täällä joka talossa parikinkymmentä. ¶
Kaheksassa yheksässä kranniksessa on yhteensä parisataa lammasta. Leirpollissa on toisissa taloissa 35 lammasta.  ¶
Kertoi Oulan Jouni, 83 v. ¶
Ruija, Pyssyjoki 21.7.1934. ¶
27418 ¶
Lampaat on saaressa kesällä, Ainikkasaaressa . Miila sinne on rannasta. Kolmen talon lampaat, n. 50 siellä on. Tievan Hansi ne on vienyt sinne. Junikuun lopulla on viety ja etupuolella Mikkeliä, kun heinästä päästään, ne nouethan pois.  ¶
Syysvilla on paras villa. Se on loimivilla . Tuulivilla jätethän karittoille, sykysellä aleti kun kerithän.  ¶
Kert. Mikon Juhanin Lyyti, 45 v. ¶
Ruija, Pyssyjoki, 23.7.1934. ¶
26511 ¶
Vaaskisen sanat .  ¶
Annin Juhani vain sormella katteli reikää, mistä vaaskiset kuljit eikä yksikään häntä pistänyt. Se osasi Annin Jussa vaaskisen sanat . Oli ollut suomalaisella ruokkopoikana ja siinä oppinut:  ¶
”Impiäinen ampiainen, ¶
pistä piikis maahan.” ¶
Kertoi Pietin Kreeta, 45 v. ¶
Pyssyjoki, Porsangi 28.7.1934. ¶
Muist. kirj. Jenny Paulaharju. ¶
36401 ¶
Pitkäsen kurento se on paha piäthän. Sillä on myrkky persheessä, ja se on haava hirmuinen paha paisumhan. Ei minnuun ole pistänyt vaaskinen ei kurento.  ¶
36402 ¶
Mettisellä on viinatynnyrit persheessä, joilla se poikii ruokkii. Jouni sannoo, että se on hunajaa.  ¶
36403  ¶
Hämmähäkkii , niitä on monenfärisiä. Ja niilla on verkot. Pikku fiinit kärpäset on sen kalaset, jotka verkkoon menee.  ¶
36404 ¶
Muurhaiset , lahopuissa net assuu. Niillä on valkoiset lehmät jonka net näppää ja vie pois, kun tulee hätä.  ¶
Laiskan pittää mennä mauriaisen tykö. ¶
36405 ¶
Paarma on lappalaisen puora  ¶
Vaaskinen pistää niinkun kurento ja mettinenkin.  ¶
Pietin Kreeta, 45 v. ¶
Pyssyjoki, 29.7.34. ¶
Porsanger. Ruija. ¶
Muist. kirj. Jenny Paulaharju. ¶
26507 ¶
Kun lapsi aivastaa , siihen pitää sanoa:  ¶
”Iesus siunakhon.” ¶
Kertoi Pietin Kreeta, 45 v. ¶
Pyssyjoki, Porsangi 28.7.1934. ¶
Muist. kirj. Jenny Paulaharju. ¶
31262 ¶
Manalainen .  ¶
Manalainen vissiin lypsettiin lehmiä ennen kotona Alatalossa ja kerrran sölän väännettiin lehmältä. ¶
Keskipäivän aikana olin juomaa keittämässä lehmille, niin näin manalaisen lehmän hinkalossa, lehmää vasten seiso. Pyörea lakki sillä oli ja harmaja takki. Kun käännyin toisaalle, se katosi. Kaksi kättä sillä oli lehmän päällä. Mie käännyin ja velkeaa paransin, niin katosi. ¶
Nisän ympäri käärimmä kirjan paperin , Jumalan sanaa nisän ympäri, etteivät saa manalaiset lypsää.  ¶
Kert. Pieran Sofi, emäntä, n. 50 v. ¶
Pyssyjoki, Ruija, 2.8. 1934. ¶
Muist. kirj. Jenny Paulaharju. ¶
31935 ¶
Ruijan suomalaisia .  ¶
Maria Hoikkala .  ¶
Mie olen omaa sukua Hasti . Isä oli Hastin Pekka Haaparannalta Vuonon kylästä. Mie olin jo 25 vuotta. kun tulin kevätmarkkinoille Alattioon. Mies oli monta vuotta ennen mennyt ja tuli minua nouthan. Henrik Hoikkala oli mies. Se hukkui Russamarkassa sisävuonhon, oli menossa sinne huonetta pykhän.  ¶
Toinen mies oli minulla Jaakko Simonsen kotoisin Puolangalta Suomesta. ¶
Kert. Maria Hoikkala, 88 v. ¶
Pyssyjoki, Vanhoinkoti, 23.7. 1934. ¶
Muist. kirj. Jenny Paulaharju. ¶
31073 ¶
Painijainen .  ¶
On se painijainen, on ihmisillä ja eläimillä. Pian veri seisattuu, kun se oikein painaa. ¶
Kert. Pieran Sofi, n. 50 v. ¶
Porsangi, Pyssyjoki, 2.8. 1934. ¶
Muist. kirj. Jenny Paulaharju. ¶
31667 ¶
Para .  ¶
Para on lintu. Kentällä ovat nähneet paranpaskoja . Ne on itte parat kurastaneet.  ¶
Kert. Pieran Sofi, n. 50 v. ¶
Porsangi, Pyssyjoki, 2.8. 1934. ¶
Muist. kirj. Jenny Paulaharju. ¶
27891 ¶
Pyssyjoen asutusta .  ¶
Peltovuomasta on tullut äijini ja ämmini. Äijin nimi oli Junttila ja ämmin nimi oli Kirsti . Juntti-raukka oli minun äitini isä. Minun äitini nimi oli Briita. Isäni nimi oli Antti. Isä oli lapin sukua. ylilapin sukua. Nämä lappalaiset, jotka täällä kulkevat puhuttelee minua hulkikse eli omaiseksi. Karasjoen Sarre on sukulainen.  ¶
Juntti asui toisella puolella jokea. Minun mies oli Samuel Persen Treetie, Treeti-Sammu. Ja minun isäntä on tehnyt tämän talon, se on vain korotettu jälestäpäin.  ¶
Kert. Anni Andersen, 94 v. ¶
Pyssyjoki, Porsangi, 23.7. 1926. ¶
Muist. kirj. Jenny Paulaharju. ¶
15819 ¶
Sairaus ja kuolema .  ¶
Tautia oli täällä ennen vähän, ei kukaan sairastanut. Kun sadan vuoden vanhaksi tultiin, niin kuoltiin jos vähänkin sairaaksi tultiin.  ¶
Nuoret eivät enää pie vaatteita ja siksi sairaiksi tulevat ja kuolevat. Kyllä sitten lampaan nahkat kelpaa, kun sairaaksi tullaan, mutta ei ne sitten enää auta. ¶
Kert. Anni Andersen, talon muori, 94 v. ¶
Ruija, Pyssyjoki, 23.7. 1926. ¶
Muist. kirj. Jenny Paulaharju. ¶
27211 ¶
Maitoruokia .  ¶
Voi .  ¶
Separatuura on täällä jo useissa taloissa, mutta mie en siitä huoli, se ei ole se maito hyvä, ei kelleen, ei vasikoillekaan. ¶
Mie huittun kirnuu (kirnuan voita). Panen päällistä kirnuun ja huittun. Liisan pitää sitten voi sotkaista. Kaukalossa sotkaise Liisa voi. ¶
Alkumailman aikana oli viljainen tämä paikka. Nyt on köyhtynyt. Minun isällä ja äidillä oli viisi kuusi lehmääkin. Koottiin voita ja myytiin. Aavanuorassa, vuonosta ulos, tämän paikan ihmiset kävivät myymässä voita, isoilla veneilla menivät. ¶
Lanttoinniemi oli se paikka, jossa meillä oli kesäpaikka . Lehmillä oli siellä turvepuurat. Kesällä asuttiin ihmisetkin turvepuurassa. Sitten raajittiin hirsitupa, kun talveksikin sinne mentiin.  ¶
Antin Anna, talon muori, 94 v. ¶
Pyssyjoki, Pohjois-Norja, 23.7. 1926. ¶
Muist. kirj. Jenny Paulaharju. ¶
31580 ¶
Kuolleet näkyvät .  ¶
Joku oli ajanu biilillä Kistrandissa ja oli nähnyt Lillebo-Vainajan , väärän aijä-raukan, tiellä. Häätyi pyörtää biililläki, oli niin karkea katsoa äijä.  ¶
31581 ¶
Dahl oli länsmannina Kistrandissa. Se kuoli äkkiä. Näki akkunasta, kun poika tieraa rannalla ja putoaa jokeen. Isä juoksee auttamhan ja kaatuu ja kuolee siihen.  ¶
Dahlin nuorin tytär sitte monta kertaa, kun meni konttooriin kirjoittamhan, näkee isän istuvan kirjoittamassa. Oli silläki äijällä jääny jotaki asioita selittämättä. ¶
Kert. Sofie Mikkelsen, emäntä, n. 35 v. ¶
Porsangi, Pyssyjoki, 21.7. 1934. ¶
Muist. kirj. Jenny Paulaharju. ¶
31582 ¶
Vainaja ja pappi .  ¶
Vanha Jon Lillebo oli kauppias Leirpollissa. Oli nainu Kourin Maijan kanssa. Kouri-raukka , Maijan isä, oli Suomesta. Hänet tuothin vanhana Pyssyjokheen Vanhainkotiin. Muori kuoli pian ja äijä muutaman viikon perästä.  ¶
Lillebo oli puolivääryyksin ottanu kaikki rahat Kourilta ja muillekin tehny vääryyttä. Kun Lillebo kuoli, se haudattiin Kistrandiin ja pappi heitti mullan hänelle niin kun muillekin vainajille. ¶
Mutta ei antanut Lillebo rauhaa papille. Tuli yöllä koputtelemaan papin akkunan alle pörssi käessä ja pyysi, että sais paikan taivaan valtakunnassa, ei saata olla siellä, missä nyt on. Pappi sanoi, että hiljasta nyt ostaa taivasta rahoilla. ¶
Vaati yöllä vain papin mukaansa ja kun pappi meni, niin istu iso musta lintu hauvan päällä. Rietas se oli. Se pitäs semmoselle vainajalle arkku kääntää nurin.  ¶
Pappi kävi monena yönä sen hauvalla. Pappi muisteli siitä frouvalleen sitte kun tuli sairaaksi. ¶
Paljon vaivasi Lillebo-äijä pappia, eikä moni vainaja papin tykö tule. ¶
Kert. Sofie Mikkelsen, emäntä, n. 35 v. ¶
Porsangi, Pyssyjoki, 21.7. 1934. ¶
Muist. kirj. Jenny Paulaharju. ¶
31845 ¶
Olen Klaavus-Erkin sukua. Se on ensimmäinen tässä Kiksiniemessä. Se oli Suomesta tullut, ja sillä oli Juntti-raukan tyär, Kirsti, ämmä. Se oli, se Kirsti, minun ämmi, isänäiti, minun muori, kun sai lapsen, niin se siihen kuoli. ¶
Kiksiniemen Feetu, 70 v. ¶
Kalastaja, saarnamies. ¶
Kiksiniemi, 2.8.34. ¶
Pyssyjoki. Porsangen. Ruija. ¶
31846 ¶
Opettaja Bartnäs on löytänyt Lallan ja Kristohvin juurelta kiven alta karhunhampaan. ¶
Ja luita on myös ollut kivien alla. ¶
Opettaja Bartnäs. ¶
Honningsvaag. ¶
26509 ¶
Maa .  ¶
Älä kiusaa maa-veli ¶
tätä ihmisriepua. ¶
Turpeella painellaan maata ja näin sanotaan.  ¶
Kertoi Haakon Bartnäs, opettaja, n. 55 v. ¶
Pyssyjoki, Porsangi 29.7.1934. ¶
21984 ¶
Oulun Johanna paransi riisitauvin , teki juoman, riisijuoman , ja Kaakman Jänssi oli hänen isänsä, ja se oli karannut kotimaastaan.  ¶
Kun riisi syöpi niinkun mato koko ronkan, niin siihen parannukseksi Johanna laittoi riisijuoman. Oli eukolla niinkun elävä, mato hänen sisässään, ja Johanna antoi lääkkeen, riisijuoman. ¶
Priita-Maria Samuelsen, 65 v. ¶
Pyssyjoki, Ruija, 24.7.26. ¶
21342 ¶
Varengissa oli tyttärellä sammakko vatsassa , ja se hyppäsi ja tanssasi. Ryssän tohtori hänet paransi. Suomen tohtori ei osannut, eikä Norjan tohtori. Net on oppinhet ihmiset, jotka sieltä kaukaa tulevat.  ¶
Kertoi Priita-Maria Samuelsen, 65 v. ¶
Pyssyjoki, Ruija, 24.7.26. ¶
29042 ¶
Maita .  ¶
Maita on olemassa Norge, Sverge, Tanmark, Finland, Irland, Ryssland ja Köpenhamn. ¶
On ennen kirjoitettu Danmarkiin ja on saatu sieltä hyviä ja halpoja paloviinoja. Mutta tulli oli niillä kova. ¶
Suomesta saa kauniita kultasormuksia, sellaisia vanhan aikaisia. ¶
Simo Julius, renki, 40 v. ¶
Pyssyjoki, Porsangi, 23.7.1926. ¶
27420 ¶
Lampaita .  ¶
Lappalaiet ottavat taloista lampaita kesäksi, että saavat lypsää. Aslak Saara on ottanu tuolta Brännasta ja hakee nyt lammaspaimenta , mutta ei saa, ei kukaan lähe.  ¶
Laikkoa maksavat lappalaiset suonikunturan lampaasta .  ¶
Ei ole mullakaan lampaan paimenta. Entiset ihmiset paimensit lehmät ja lapmaat. ¶
Kertoi Monnan Leena, n. 50 v. ¶
Ruija, Pyssyjoki, 25.7. 1934. ¶
Muist. kirj. Jenny Paulaharju. ¶
27421 ¶
Lampaita olen mie vienyt Aitiruthoon , kaksi miilaa täältä, viisi lammasta vein lappalaisille kesäksi. Sain viijettä suonikunturaa ja runon taljan .  ¶
Kertoi Tievan Kreeta, n. 40 v. ¶
Ruija, Pyssyjoki, 25.7. 1934. ¶
3???? ¶
Maanalhaiset .  ¶
Maanalhaisia olen nähny kolme pikku tytärtä, olivat kammin kravin vieressä. En mie lähtemy niitä laukottaan. ¶
Erkki sanoi, että ne on maahiaisten tytöt. Ne tierasivat niin kun oikeat lapset. ¶
Päällipuolella meiän kammia on niillä iso kartano. Se paikka on Liskoniemi ja Liskopahta.  ¶
Kirjaa oon pitäny lapsen alla, etteivät tuu ja vaiheta lasta. ¶
Kertoi Tievan Kreeta, n. 40 v. ¶
Porsangi, Pyssyjoki, 25.7. 1934. ¶
Muist. kirj. Jenny Paulaharju. ¶
31860 ¶
Kahen ilman välissä .  ¶
Lapsi oli raimotellu , oli pölästynny Mellassa, ja oli tullu kahen ilman välhin.  ¶
Ihminen kun menehtyy, se on kahen ilman välissä. Ja nukkuessa kuka hyppää ja potkii, se on kahen ilman välissä. ¶
Se on niin kun kuolleitten ilmassa ja eläväin ilmassa . Ja se ei ole helppo olla.  ¶
Kert. Tievan Kreeta, emäntä, 40 v. ¶
Porsangi, Pyssyjoki, 25.7. 1934. ¶
Muist. kirj. Jenny Paulaharju. ¶
31963 ¶
Pyhän viettoa .  ¶
Pyhä alkoi lauantai-iltana kello 6 ja pyhänä puolelta päivältä alettiin työt. ¶
Verkot panit ulos lauantaina ja pyhäksi kotiin tultiin. Ei se ollut oikein. Ei saa olla pyhänä verkot veessä. ¶
Pyhemmät oli ihmiset ennen. Ei lueta enää entisii kirjoo. Mulla on vanha kirja Vikiliuksen postilla . Se on tullu alussa Suomesta Lemminjokhen Rautti-muorille , se on antanu tyttärelleen Rautti-Kirstille . Ja sen äijälle Priitan Sammulle aijottiin panna se arkkuun mukaan. Mutta mie en antanu, otin ja toin tänne.  ¶
Se kirja sanoo synnin synniksi. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31091 ¶
Pyssyjokelaisia .  ¶
Faarini oli Oulan Oula. Sen faari oli Oula Ruottin Lapista ja kuoli vuotena yhdeksänneljättä, kahdeksankymmenenkahdeksan vanhana. ¶
Äitini oli Kirsti ja sen muori oli Kirsti. Se on tuota sukkuu, Miko-Hansenin sukkuu Lemminjoesta. ¶
En mie ole syntyny tässä huoneessa. Oli iso hirsinavetta tässä, toisessa päässä asuit ihmiset ja toisessa eläimet. Siinä mie olen syntyny. ¶
Tämä huone on tehty tämän paikan petäjistä, kirvheellä halkastu. Isot petäjät oli tässä. Tupa oli 12 kyynärää pitkä ja 9 kyynärää levvee. Se oli viisseinänen, hirsiseinä porstuan ja kamarin välillä. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
????? ¶
Haltiat ja kummitukset .  ¶
Haltiat on kaikilla elävillä ja kuolleilla. Jumala on ne peittänyt, ettemme näe niitä.  ¶
Mutta kummat ja kummitukset on pahat ja niitä pahat ihmiset näkevät.  ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31582 ¶
Kuollut näkyy .  ¶
Annin Jussa vainaa, entinen outafouvi, näkyy, kun sen tavaroista ja talosta riitelevät. Mooni oli sen renki ja sille ois pitäny tavaraa tulla mutta ei annettu.  ¶
Mooni on nähny Jussan siinä talon lähellä koivuruossa. Oli käskeny Moonan panna valkean ruthon, mutta ei Moona pannu. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31??? ¶
Pirunäijä .  ¶
Keksiniemessä nukuin saaressa, Tarju on sen nimi. Syksy oli ja pimeä oli. Oli meitä neljä miestä, mutta oli siinä pirunäijäki.  ¶
Se mua niskasta puserti, että olin kuolla. Sanoin sille: ¶
”Sie olet pirunäijä, joka et anna rauhaa.” ¶
Siitä paikasta on löytyny ihmisen pää. Kova sää pieksäny ja kantanu sen sinne. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31579 ¶
Kajasaaren äijä .  ¶
Kajasaaressa on vahaan aijaan asunu lappalainen. Vassussa ensin asui, mutta kun loppui ruoka, äijä lähti ruokaa noutamhan ja meni Kajasaareen ja siihen jäi. Aslakka oli sen nimi.  ¶
Sieltä näkyy valkke yöllä Johanneksen- ja Uudenvuodenyöllä. Lährettiin sitä kerran kattohon. Menthiin miehet köytheen ja haethin, mutta ei löytyny mithän. ¶
Mie olin kerran vaipunu sen saaren rannalle. Oli iso pounu ja mie nukuin siinä. Sitte Annin Jussan renki leikkasi turveetta siitä samasta pounusta ja löysi täyet luut. Ne on viety luut Enklantiin. ¶
Se oli rauhallinen ruumis. Oliko Aslakan luut, en tiiä, mutta ei ole sitte valkke siinä näkyny. ¶
Kert. Oulan Jouni, 84 v. ¶
Porsangi, Pyssyjoki 21.7.1934. ¶
Muist. kirj. Jenny Paulaharju. ¶
31842 ¶
Lalla ja Kristohvi on kaksi vanhaa lapinjumalaa Silhvarin tunturilla Porsaninvuonon Pyssyjoen takana.  ¶
Pöytä oli siinä ennen jumalain eessä tällä puolella, eteläpuolella. Honkapöytä siinä oli. Alla oli kaksi honkaa, tervhaiset puut. Päällä kolme, neljä veistettyä puuta, tervhaiset puut. Ja luita oli siinä vaikka minkälaisia, pöyvän alla. Elävän luita, jäniksen luita. Syöjät olivat niitä siihen panhet. Ja poron luita siinä oli. Uhripöytä se oli se pöytä. ¶
Mie otin ne puut ja toin kotia, ja mie sanoin: ¶
”Teijän ei saa tulla ryöstämhän multa pöytää... Minun se on, kun olen sen ottanut.” ¶
Eikä ne tulhet. ¶
Uhrikolo on västään päin siitä pahasta, ja sinnekin on ennen uhrattu.  ¶
Oulan Jouni, 83 v. ¶
Pyssyjoki, 22.7.34. ¶
Porsangen. Ruija. ¶
31269 ¶
Mutta karhu kuulee ihmisen puheen. ¶
Karhu oli jängällä. Yksi vaimo tuli, ei nähnyt, kun karhu oli jängällä. Karhu rukatti ämmän päälle ja käpälät pani olalle. Mutta ämmä sanoi: ¶
”En mie vihaa sinua ... mie olen vaimoinen ihminen”.  ¶
Ja karhu otti käpälät pois ja halkaisi ämmän vaatteet ja kattoi. Ja karhu ei tehnyt mitään muuta, lähti pois vain. ¶
Ja karhulla oli niin raskahat käpälät. ¶
Oulan Jouni, 83 v. ¶
Kalastaja, talon ukko. ¶
Pyssyjoki, 22.7.34. ¶
Porsangen. Ruija. ¶
31843 ¶
Lalla ja Kristohvi ovat vanhat epäjumalat.  ¶
Akti-Pietari , porolappalainen, on se mies, joka on ollut niijen fööräri elikkä ylimmäinen enkeli.  ¶
Sitten se oli semmoinen noita . Ja se uhras epäjumalille, Lallalle ja Kristohville. Ja kun sen uhrin piti saaha, niin sillä oli sauva , ja so nojas sen sauvan päälle ja joikas. Ja tuli kaukaa uhria, tuli niin kaukaa, kun se tahtoi.  ¶
Ja se oli semmoinen mies, että se lensi ilmaa myöten. Sitä ei oli selitetty, millä voimalla se lensi. Niinkun se oli siinä, niin on tuolla yksi pahta, jota käskethän Noippa , tuolla Käringissä meren rannalla. Se lensi Silvaariista sinne, se Akti-Pietari.  ¶
Se oli toinen paikka, oli se Noippa, minne hän lensi. Ja kusta hän tahtoi, tuli uhria. ¶
Se on selvä assii, että siellä oli ennen kaikenlaisia luita. Mutta net on lahonnut jo. Vanha ihminen ei eroittanut, mitä luita net oli. ¶
Kertoi ?????, n. ?? v. ¶
Porsangi, Pyssyjoki, 25.7. 1934. ¶
Muist. kirj. Jenny Paulaharju. ¶
19233 ¶
Kaksi kiveä on siellä noin meeteriä korkeat, ylhäältä kapeammat, alhaalta leveät. On paarret pantu alapuolelle kahen kiven viereen petäjästä. Olen kysynyt:  ¶
”Oletteko itse panneet, vai onko muut panneet?” ¶
On luita niijen juurella, kaikenlaista luuta, mettän elävien, jäniksen, poron. Olen kysynyt: ¶
”Oletteko itse niitä syöneet, vai on muut syöneet?” ¶
Mutta ne eivät ole vastanneet mitään. Kysyin sitten taas: ¶
”Suotteko ottaa tätä puuta?” ¶
Mutta ne eivät ääntänhet mitään. ¶
Ja minä otin ne puut, toin kotiin ja poltin takassa. Eikä tullut mitään pahaa. Ei kukaan kysynyt. ¶
27419 ¶
Lampaita .  ¶
Lampaille kiskothan marjan varvut , heti heinän jälkhen ottavat marjan varppui . Kantavat niitä risupensaisiin ja siihen samoilla risuilla sitovat kiinni, että siinä pysyvät. Panevat maahankin ja kiviä ja puita päälle.  ¶
Taahtikilvansaari on sikempänä Hestanientä, siellä käyvät. Hestaniemen lähellä on Kitsaari . Sieltä soutavat venheellä varppui kothin. Vaimot niitä repivät, vaimot tekevät ku miehetki.  ¶
Jäkäliäki ottavat. Jäkälät ei ole niin lamuset , etteivät lopu.  ¶
Koijun lehtiä ei oteta. Suorivat siellä lannassa niitä nuista risuista.  ¶
Kalansuljuja ja päitä keitethän lampaille.  ¶
Kertoi Oulan Jouni, talon vanhus, 83 v. ¶
Ruija. Pyssyjoki, 23.7.34. ¶
Muist. kirj. Jenny Paulaharju. ¶
19224 ¶
Keisin Alleppahta .  ¶
Keisin Alleppahassa on reikä myös. Siinä olen käynyt, ja siinä on uhrattu. Oli reijänsuu täynnä luita, ja luu on maareikään kasvanut. Se on semmoinen pimmee musta reikä sinne pahtaan, ja semmoinen kylmä haiju tuli siitä reijästä ulvos. Reikään oli ullirajasta 2-3 metriä. Siimanreijäksi sitä käsketään. Se on ollut ilmankin pahanäijän palvelija, siksi sitä on niin käsketty.  ¶
19225 ¶
Ne vanhan ajan ihmiset ovat palvelleet kiviä ja puita. Ilmankin niillä on pitänyt olla jotakin jumalanpalvelusta niiläkin. ¶
Niinkuin ryssätkin palvelee kuviansa, ja hekin heijän hommiansa pittäät. ¶
Kertoi Oulan Jouni, 72 v. ¶
Kalastaja. Pyssyjoki. ¶
Porsangerinvuono. ¶
Ruija, 23.7.1926. ¶
19234 ¶
Kivet ovat vieretysten niinkuin muukin parikunta, istuvat 50-60 cm:n päässä toisistaan. Ne on luotu kivet, ei pystytetty. Ei ole ihmisten panemia. ¶
Yksi puu on eessä niinkun alapuolella, toiset sivulla kahta puolta. Luita oli kivien ja puun vieressä. Kaivoin maata ja oli siinä vaikka minkä luita. ¶
Kivet ovat joka kantille n. puoli metriä paksut, melkein meetteri maasta ylöspäin koreat. Vaalakat ja harmaat. ¶
Sanothaan entisten niitä palvelleen. Alkumaailman äijät ovat niitä palvelleet, ensi tuhannen aikaiset äijät. ¶
Kertoi Oulan Jouni, 72 v. ¶
Kalastaja. Pyssyjoki. ¶
Porsangerinvuono. ¶
Ruija, 23.7.1926 ¶
19235 ¶
Silhvarin reikä .  ¶
Silhvarissa pitäisi olla reikä, niin syvä reikä, että kylmä juuma käypi ulvos siitä reijästä. En ole sitä nähnyt, mutta se maka pitäis mennä kauvas sinne Silhvarin sisälle. ¶
Kertoi Oulan Jouni, 72 v. ¶
Kalastaja. Pyssyjoki. ¶
Porsangerinvuono. ¶
Ruija, 23.7.1926 ¶
31672 ¶
Painijainen .  ¶
Painijainen painaa ihmistä, kun nukkuu. Sanovat, että se on verenseisauttamista. ¶
Mutta kaikkiin ei painijainen pysty. ¶
Kertoi Oulan Jouni, 84 v. ¶
Porsangi. Pyssyjoki, 23.7.1934. ¶
Muist. kirj. Jenny Paulaharju. ¶
36237 ¶
Lehmät tulee kotiin... ¶
Oulan Jouni aina panee kenkäheiniä isonvarpaan väliin, kun panee kenkää jalkaansa. Jouni näin panee siksi, että lehmät tulee paremmin kotiin kesällä. ¶
Jouni itse sanoi niin lappalaiselle. ¶
Oulan Jouni, 72 v. ¶
Pyssyjoki, 23.7.1926 ¶
Porsangerinvuono.Ruija. ¶
36238 ¶
Kun maito kuohuu hellalla, niin pittää panna siihen suoloja, ettei tule ruvet lehmän tuumiin. ¶
Markkina, 12.6.27 ¶
Skibotn. Jyykeävuono. ¶
Ruija. ¶
26506 ¶
Jalan parantaminen .  ¶
Jalka oli mulla poikki , olin silloin 14 v., ja silloin jalka kengänpaulalla raudottiin . Muori-vaina rauto . Mutta ei lujentunut vain luu.  ¶
Tuli meille lappalainen, väärti, kysyi onko meillä elävähoppee. Ei ollut. Nouti laavulta elävähoppeeta, se lujentaa luun, kun poikki on. Antoi lappalainen sitä mulle sisälle ja sanoi: ¶
”Ton jottan panne, mana tokku gost bautsas lee.” ¶
Niin sanoi, että mene sinne missä kipu on. Se lujeni jalka heti. ¶
Kertoi Oulan Jouni, vanha isäntä 83 v. ¶
Pyssyjoki. Porsangi, 23.7.1934. ¶
Muist. kirj. Jenny Paulaharju. ¶
26516 ¶
Para lehmii immee. Ihmiset tehhään paran. Ihmiset on synnyttäneet paran. ¶
Ämmä oli synnyttänyt paraa ja oli sanonut: ¶
”Synny synny parasein, ¶
puolen saat sielustani ¶
ja puolen ruumiistani.” ¶
Para kysyy: ¶
”Mitä pitää kantaa?” ¶
Sanoi poika, koira, ennen kun ämmä ennätti: ¶
”Kanna paljasta paskaa.” ¶
Kertoi Oulan Jouni, vanha isäntä 83 v. ¶
Pyssyjoki. Porsangi, 23.7.1934. ¶
Muist. kirj. Jenny Paulaharju. ¶
31577 ¶
Menimmä kerran saaren ranthan nukkumhan. Oli monta miestä, oli Kermuntiki. Mutta Kermunti ei voinu nukkua toisten miesten keskellä. Se makasi arinan vieressä, missä valkketa poltethan ja keitethän, ja iso kirves oli vieressä. Kummitukset sillä oli vaivana.  ¶
Ei niiltä pallii nukkuu saa, ne pakkaavat viemhän miesten välistäki, mutta arinan vieressä oli parree. ¶
Se oli Kermunti palvellu kahta herraa. Rietasta on helppo palvella.  ¶
Ei ne manalaiset olhet. Manalaiset on rauhalliset, ei ne pahaa tee.  ¶
Kert. Oulan Jouni, 84 v. ¶
Porsangi, Pyssyjoki. 23.7.1934. ¶
Muist. kirj. Jenny Paulaharju. ¶
31520 ¶
Kuolemaa spoovaa tikka . Se hakkaa seiniä ja sillä ihmisellä ei ole pitkä ikä.  ¶
Annin Juhanin seinää tikka hakkasi, eikä eläny Juhani monta vuotta. Sanoi kyllä sen Juhani tyhä joutavaksi. ¶
Lappalainen käskee tikkaa skuoritsu eli lykkyttömyyslintu .  ¶
Kert. Oulan Jouni, 84 v. ¶
Porsangi, Pyssyjoki. 23.7.1934. ¶
Muist. kirj. Jenny Paulaharju. ¶
31524 ¶
Iso härkä meillä tiesi faari vainaan kuoleman. Faari nukku sängyssä pirtin nurkassa. Sonni tuli aina ja hivutti sitä nurkkaa. Mutta ei tullu sitte enää kun faari kuoli. ¶
Vein sitte faaria sonnilla kirkonmaalle. Panimma arkun reelle. Härkä oli toisella puolella risuläjää kartanolla pangassa. Mutta katkasi pangan ja lähti mettään laukkomaan. Mie otin sen kiinni. Panin aisoin ja ajoin tien haaraan, ei etemmäs, siitä kirkonmaalle lähtee tie. Käskin muorin mennä härän ethen ja muori meni koko matkan eellä. Rukatuksella saimma arkun pois tien haarassa reestä, kun härkä lähti laukkomhaan kotiin. ¶
Se näki, kun tulit vastaanottajoat kirkonmaalta noutaan faaria. Luontokappale näkee liijempaa kun ihminen.  ¶
Kert. Oulan Jouni, 84 v. ¶
Porsangi, Pyssyjoki. 23.7.1934. ¶
Muist. kirj. Jenny Paulaharju. ¶
31353 ¶
Maahisen eläimiä oon nähny. On samanlaiset eläimet kuin meillä. Näin Vaaran laella. Me olimme toisessa kentässä, maahiaisen lehmät toisessa. Valkean ja punasen kirjavat lehmät messinkikellot kaulassa. Lähimmä ajamhan niitä pois niin ne kaothin. ¶
Kun olis vatkannu vaikka vaatteen niitten yli niin olisin ne saanu. ¶
Maahiset asuu tievojen alla. Maahiset on jossaki paikoissa.  ¶
Kerran oli kaffinhaiju navetassa, vaikka ei ollu yhtään ihmistä siellä. Maahiset siellä oli. Muutamat maahiset on pahat, kuvhaillaan että on lehmätki nurin puolin navetassa. Toiset on rauhalliset. ¶
Ne on maahiset ne Eevan kastamattomet lapset. Sitä se puhuu Lestatius. ¶
Kert. Oulan Jouni, 84 v. ¶
Porsangi, Pyssyjoki. 23.7.1934. ¶
Muist. kirj. Jenny Paulaharju. ¶
31853 ¶
Ullukapperi on tuo vaara tuossa, pohjoiseen Hestaniemen vaarasta. Se on semmoinen valkeapäinen vaara. Ja suomeksi se on Villalakki.  ¶
31854 ¶
Hestaniemen ja Kiksiniemen välillä on kivi, joka on ennen ollut sula . Sen kylkeen on pistelty toista kiveä, hyvin monensorttista kiveä siihen pistelty silloin kun se on ollut sulana, sulhan kivhen on pistelty toista kiveä. En tiijä, kuka on pistellyt.  ¶
Oulan Jouni, 84 v. ¶
Pyssyjoki. 24.7. 34. ¶
Porsangen. Ruija. ¶
35582 ¶
Liikoja pyhiä ovat täällä ennen pitänhet. Niitä oli kynttilä , juhannes , mikkeli ja pyhäinmiestenpäivä .  ¶
Ei niitä enää pietä pyhinä. ¶
Oulan Jouni, 83 v. ¶
Talon ukko. ¶
Pyssyjoki. 28.7. 34. ¶
Ruija. ¶
35583 ¶
Rukouspäivän pitävät keväällä, niinkun on ollut ennen täällä. Se on tehty hättiin, sottiin vaioin aikana. Mutta hallitus muutti sen syksyksi sitten. Ja sen me myös piäämme.  ¶
Mutta kun rukouspäivä muutethin, niin tulikin pian maailman sota. ¶
Rukouspäivänä jos keväällä menee merta soutamhan, niin tulee heti kova ilma. ¶
Oulan Jouni, 84 v. ¶
Pyssyjoki. 24.7. 34. ¶
26505 ¶
Savipuoli parannethan . Äijä meni fieruaan, otti kiven ja sillä paineli savipuolta ja sanoi:  ¶
”Sivelis leikkaa, ¶
sivelis leikkaa.”  ¶
Sitten pani kiven merhen. ¶
Se oli lannan lähtöä se äijä, Aaron Feetun faari. ¶
Kertoi Oulan Jouni, vanh isäntä 83 v. ¶
Pyssyjoki. Porsangi 24.7. 34. ¶
Muist. kirj. Jenny Paulaharju. ¶
31594 ¶
Kuolleen haamu .  ¶
Miehet veit ruumista, Sammel-äijä raukkaa kirkonmaahan. Tulit hevosella Sokkuvuonoon taloon yöksi. Jätettiin ruumis ulos vieripuolelle. Yöllä kuulevat, kun huutaa ja ärjyy, ääni menee etelhän päin.  ¶
Mie olin kotona Kentässä. Tuli aamu, mie menin ulos, täällä kotona tyhä olin. Sammel-äijä tulee ja hiihtelee kahdessa sauvassa ja puhelee. Mie pyörähdin tupaan sanomaan faarille: ¶
”Sammel-äijä on täällä.” ¶
Kun menimmä yhdessä kattomhan oli jo poissa. Meni kotiinsa päin, kun näin sen. ¶
Mutta Sokkuvuonosta veivät aamulla äijän kirkonmaahan. ¶
Se oli äijän haamu , semmonen kummitus , minkä mie näin.  ¶
Kertoi Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
31584 ¶
Annin Jussa vainaa kulkee .  ¶
Olen mie kuullu Annin Jussan tuolla sen omalla maalla Mätikössä. ¶
Päivä aika oli talvella, kun menin laon tykönä, niin Jussa siellä praatasi. Kuuntelin mutta en ymmärtäny puhetta. ¶
Se pruukas siinä eläissään toimittaa väkkeensä työhön. Jos toimitti nytki. ¶
Kertoi Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
31575 ¶
Rauhallinen vainaja .  ¶
Ihmiset sanoi, että faari-vainaa, Oula, oli jumalaton ihminen. Mutta mie sanon, että ei kulje faari. Enkä unistanu sitä, enkä mithän. ¶
Kolme oli joille pappi yhtaikaa mullan heitti: Oula-faari , Ala-Sammu ja Rasti-raukka . Otterbecki oli pappi. Mie tahon siltä faarille ruumissaarnan. Ja se pappi saarnas meiän faarille, että se oli uskovainen mies. Pappi sen tiesi. Oli pappi ripittäny faarin ja kun pappi ripitti, niin Oula-faari itki.  ¶
Toisille ei pappi saarnannu, vaikka Rasti-raukka oli kristitty. ¶
Paljon puhuivat siitä, että Oula-faari oli muka kristitty, mutta se oli hyvä ja rauhallinen kuolija, ja se on totta. ¶
Kert. Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
31576 ¶
Jumalaton kuolija kulkee .  ¶
Olin ylhäältä tulemassa pyssyn kanssa. Istun luokassa. Kuulen kun tulee ihminen, lähen hiihteleen, taas kulen, perässä tulee. Mie istun tien poskeen kattomhan. Ei tullu sivu minun. Mie kiraisin: ¶
”Kun olet vähä hiihtelly tätä tietä ennen eläissäsi, niin hiihtele vain, en mie pelkää.” ¶
Ja siihen se jäi tulija pajun nenän taka. ¶
Joka on kiinni omasuudessaan, ei se malta täältä lähteä. Se on jumalaton kuolija. ¶
Kert. Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
31774 ¶
Marras on tyhä marraskesi . Nahka kun menee löyhään, se on marraskesi.  ¶
Kert. Oulan Jouni, 84 v. ¶
Porsangi, Pyssyjoki 25.7. 1934. ¶
Muist. kirj. Jenny Paulaharju. ¶
31557 ¶
Toisella kuolleilla on arkku raskas. Mutta kun ruumista puhuttelee, se kevii. ¶
”Sun pitää keventää ittes.” ¶
Jotka on kironneet Herran säitä elässään, ja kun ne tuodaan venheellä kirkonmaalle, niin aina tulee kova sää.  ¶
Veimmä Juntti vainaata kirkonmaahan, teki kauhean kovan västan. Mutta Aapon Sammu oli kova mies. Se manasi: ¶
”Jos sie alat pahotteleen säittes kanssa, panemma merhen.” ¶
Ja heti tuli vaisto. Russamarkkaan sen veimmä venheellä. Siitä rajasta tuli helpompi, kun siitä vietiin hevosella Lemminjokeen. ¶
Kert. Oulan Jouni, 84 v. ¶
Porsangi, Pyssyjoki 24.7. 1934. ¶
Muist. kirj. Jenny Paulaharju. ¶
35581 a ¶
Joulu , Pyssyjoki  ¶
Oli juhlapäiviä. Jeesuksen lahjapäivä, loppispäivä, kynttilänpäivä, Neittyt Marian kirkkoonkäyminen, kolme joulupäivää, kihlatuorestai, pitkäperjantai ja pääsiäinen. ¶
Antin Sammun Anna-Leena. ¶
Pyssyjoki 26.7. 1934. ¶
Joulua piettiin kolme neljä joulupäivää. ¶
Lihat, kalat jo arkina hakattiin ja kahvi jauhettiin. Huoneet korjattiin, puut hakattiin valmiiksi kaikki. Ei jouluaattonakaan tehty mitään, käveltiin vain krannitaloissa. ¶
Lihaa, voita, kryynivelliä syöttiin. Kylmetty maito oli koottu pyttyihin. Se pieksettiin puulla, niinkun velliä tuli siitä, kalmatakku , se jouluna syöttiin.  ¶
Ensimmäisenä jouluiltana ei keitetty mitään. ¶
Mutta jouluaattona illalla oli puuro ryssänkryyneistä keitetty. Ja juustoa syöttiin. Kesällä oli jo tehty lamppaanmaijosta juustoja. Juustoa leikattiin kahvikuppiin. ¶
35581 b ¶
Joulu , Pyssyjoki  ¶
Eivät saaneet lapset taajoa. Rissuu lapset sai, jos taajoi. ¶
Joulunpyhät faari ja muori lukivat ja veisasivat. Faarilla oli kantele, itte oli tehnyt. Ja suomenkielinen nuottikirja, josta saattoi soittaa kanteleella virsiä.  ¶
Ei käyty kirkossa. Ei ollut kirkkoa kun Lemminjoessa, vuononperässä. Itte kukin talossansa piti jumalanpalvelusta. Luettiin rukousta ja evankeliumia ja epistoloita. ¶
+++ ¶
Pääsiäisenä oli myös kolme pyhää ennen.  ¶
Oulan Jouni, 83 v. ¶
Pyssyjoki, 25.7. 34. ¶
Porsanger. Ruija. ¶
Muist. kirj. Jenny Paulaharju. ¶
36254 ¶
a. Kallanpojat on taivaalla, tähtiä ovat.  ¶
Koitosta koittoon on kaheksan tiimaa joulun aikana, kun on päivänkoitto yli tunturin ja illalla sammuu. Aurinko on silloin upissa, yöllä, ja näyttää ittensä toisille pojille. Kun täällä on valoisa, silloin on toisessa paikassa pimeä.  ¶
Aurinko on isompi kun mailma. Mie luulen, että mailma liikkuu. Mailma on ymmyräinen, ja se seisoo yhen navan päällä .  ¶
Kun syntyy, tulee uusi kuu . Toinen puoli kuuta, alakuulla on seikat veet, ja ylikuulla on isommat veet.  ¶
Ihmiset taikuroivat tähtien kanssa. Taivasten taivaat ei voi sinua käsittää. Herran istuin on taivaassa, kuinka korkealla, sitä ei viisaatkaan käsitä. ¶
+++ ¶
b. Puunhakossa alakuulla hakattu puu lahoo kovasti. Ajaksia on hakattu puolesta kuusta täythen kuuhun, ja vielä täyvestä kuusta puolhen kuuhun. Niin net räkkää kovasti, eivätkä mätäne. Kun kassuva kuu .  ¶
+++ ¶
c. Revontulet leimuaa, kun pimmi alkaa tulla. Jos net on alhaalla, tulee hyvät säät. Mutta kun net leimuaa yli taivaan, tulee kovat säät, pakkaset.  ¶
Oulan Jouni, 83 v. ¶
Pyssyjoki, 25.7. 34. ¶
Porsanger. Ruija. ¶
Muist. kirj. Jenny Paulaharju. ¶
35584 ¶
Lihakeitto keitettiin laskiaisena . Silloin oli lihavatiistai , ja sen perästä tuhkakeskiviikko .  ¶
Ja laskiaisena syötiin porrasaitaa , jota pakkanen oli purrut, ja ankassa oli traania . Mullakin oli kaksi ankkaa traania. Puhasta maksaa pantiin räytymään tynnyriin, kaksi pohjaa oli siinä ja reijästä maksat sisään. Ja tappi päälle. Viikon kun oli huoneessa, räyvyttiin valmiiksi, ja alapuolelta maksoi oli reikä, mistä sai traanin laskea pois. Ja tynnyristä tuli pari ankkaa rasvaa.  ¶
Laskiaisena lasketeltiin luokasta. Ja vanhat miehet lauloivat: ¶
”Lauluja nyt laskekaamme, ¶
jouluvirttä veisakkaamme...” ¶
Sivakoilla äijät oikein lasketeltiin. Eivätkä het tahtoneet kaatua. ¶
Oulan Jouni, 83 v. ¶
Pyssyjoki, 25.7. 34. ¶
Porsanger. Ruija. ¶
Muist. kirj. Jenny Paulaharju. ¶
31819 ¶
Aarihauta .  ¶
Vanha ihminen on koonnu vanhat rahat ja pannut maan alle. Ne alkaa siellä palaa. Kahdesti vuodessa ne palaa: Juhanneksen yönä ja Tuomaan päivän yönä, kolme päivää ennen joulua. Savu nousee.  ¶
Mutta aarihaudalla on vahti, kova vahti, se passaa sitä. Hirmuisen kova vahti, mutta joka ymmärtää, se rahan ottaa. ¶
Täällä pitäis olla paljo aarihautoja. Rahat on astiassa, katajasta tehyssä arkussa. Mie olen nähny arkun, joka oli maanalustaa varten tehty. Ostin kajan lappalaiselta ja sieltä sen löysin. Lappalainen oli sen tehny sitä varten, että maahan panna. Mie sen valkkiaan panin. ¶
Äijät on sanoneet, kun ovat panneet, että ei saa jos ei ole oma käsi ottamassa. ¶
Kert. Oulan Jouni, 84 v. ¶
Porsangi, Pyssyjoki, 25.7. 34. ¶
Muist. kirj. Jenny Paulaharju. ¶
36269 ¶
Taivhan valkiat elikkä revontulet , kunka net palaa, niin siitä otetaan merkkiä.  ¶
Kun taihvan valkiat palaa, tulee pakkaset ja kylmät tuulet. Mutta kun net on alhaalla, niin tulee hyvät säät. ¶
Oulan Jouni, 83 v. ¶
Pyssyjoki, 26.7. 34. ¶
Porsangerinvuono. ¶
Ruija. ¶
Viheltää ei ole pruukannu vanha ihminen. Nuoret vain viheltää. Ne rännää olla kun ruijalaiset. ¶
Minusta on hirveä kuulla, kun viheltää. Ei vanhemmat suvanneet sitä. Sanoit ennen, että ne on pirun palvelijat , jotka viheltää.  ¶
Oulan Jouni, 84 v. ¶
Porsangi, Pyssyjoki, 25.7. 34. ¶
Muist. kirj. Jenny Paulaharju. ¶
36252 ¶
Tähtiä , Pyssyjoki  ¶
Otavassa on seittemän tähteä. Sitä pietään päivänmerkkinä , ennen piettiin, kun ei ollut kelloa. Kattottiin, kunka se aina kääntyi. Sillä on pyrstö , kolme tähteä.  ¶
Aaroninsauva on kanssa taivaalla, ja siinä on kolme tähteä. Se alkaa näkyä iästä ja menee ympäri. Se on pystyssä niinkun sauva.  ¶
Kallanpojat net on aina samat.  ¶
Pohjantähti se on aina pohjoisen puolessa. Se on iso tähti, se on ilmassa semmoinen kirkas tähti. Jutelee se, se ei ole alhaalla.  ¶
Linnunrataa kattovat, että koska lumen sattaa, onko lumeton talvi vai luminen.  ¶
Tähti kurattaa , kun se kurattaa valkean soiton itsestään. Jos täältä etelästä tähti kurattaa pohjoseen päin, niin tulee sieltä päin sää. Jos se kurattaa itään päin, niin sieltä päin tulee sää.  ¶
Kointähti se on taivaalla. Niitä on kaksi. Toisena vuotena ei näy kun yksi, toisena taas kaksi. Muutamina vuosina se toinen tähti muuttuu iltatäheksi . Toinen ei näy, kun vasta kun uusi vuosi alkaa. Harvoina vuosina ne kahen näkyy aamun asti.  ¶
Koitosta koittoon on joulun aikana kaheksan tiimaa. Ja päivänvaalo on silloin lyhyt, on fiini vaalo kun päivä loppuu.  ¶
Marsikuun lopussa alkaa päivä näkymään koko yön, 28 marskuussa olemme nähneet, kun olemme menneet merelle, että koitto menee aavalla läpi yön. ¶
Oulan Jouni, 83 v. ¶
Pyssyjoki, 26.7. 34. ¶
Porsangervuono. ¶
Ruija. ¶
36063 ¶
Paijupiipari tehtiin, kun oltiin mettässä.  ¶
Väänthään paiju ja otethaan sisus pois, ja toisheen päähän tehään kieli. Joskus on kahta päätä piipari, ja keskeltä puhuthaan. ¶
Oulan Jouni, 83 v. ¶
Pyssyjoki, 31.7. 34. ¶
Porsanger. Ruija. ¶
Muist. kirj. Jenny Paulaharju. ¶
3XXXX ¶
Ensimmäinen, joka on Pyssyjoen kirkonmaahan haudattu, on lukkarin tytär Anna-Leena . Ja se on nyt kirkonmaan nimi.  ¶
Lemminjoella on kirkonmaan nimi Kirsti.  ¶
Kirkonmaalla on töllikkä , mihin ruumiita panhan ennen kun hauta kaivethan.  ¶
Kraavari kerran nukkui kirkonmaalla, kirkonvierhat , halttit , tulivat kattomhan. Aidan taka piti mennä, ei saanu nukkua kirkonmaalla. Vaikka tämä kirkonmaa on puhas, ei ole luita ylös plokattu.  ¶
Tämä kirkonmaa on alun viidettäkymmentä vuotta. Oula-faari on ensi penkissä, etupuolella on 5-6 ruumista. Yhdeksänneljättä vuotta on siitä kun faari on kuollut. ¶
Kert. Oulan Jouni, 84 v. ¶
Porsangi, Pyssyjoki, 29.7. 1934. ¶
Muist. kirj. Jenny Paulaharju. ¶
34807 ¶
Sivakka on koijua. Pituus on 2,26 m. leveys kannasta 7, nenäpuolesta 9 sm, Ennen oli harja päällä, muutta tässä Oulan Jounin sivakassa ei ole harjaa, aivan lattea se on. Sivakassa on nenä ja perä . Ja keskellä on pängäs , jossa on sivakkavitta . Pohjassa on olas .  ¶
Sivakka sauva on koijua taikka pihlajaa ja siinä sompa katajasta, nahkaisella orrolla kiinni sauvassa. Ja alapäässä on piikki.  ¶
Kahta sauvaa pyssyjokelainen käyttää. ¶
Oulan Jouni, 83 v. ¶
Pyssyjoki, 1.8. 34. ¶
Ruija. ¶
31198 ¶
Pyssyjoki on saanut siitä nimensä, kun se joki on niin suora ja pitkä kun pyssy.  ¶
Norjaksi se on Börselven. ¶
Oulan Jouni, 83 v. ¶
Pyssyjoki, 1.8. 34. ¶
Porsangen. Ruija. ¶
48 ¶
Kuka sie olet? ¶
Mikä sinun nimi oon? ¶
Mikä mie olen? ¶
- Mie olen äijä ¶
Mikä sie olet? ¶
Kuka mie olen? ¶
Mikä mie olen? ¶
Kuka hän oon? ¶
Oonko Hermanni täälä? ¶
Oletko, Liisa, sie täälä? ¶
Aamuu/Hyvvää aam(a/u) ¶
Päivää/Hyvvää päivää ¶
Ilttaa/Hyvvää ilttaa ¶
Hyvvää yötä ¶
Hyvästi ... ¶
... ja näkemiin ¶
4  .  Hyvän illan ¶
Loru: Yks, kaks, kolme, nelje, viis. ¶
Jää sie siiheen siis. ¶
6. Kunka se mennee? ¶
7. Suutarivaimon kehtolaulu ¶
Toinen teistä taitaa olla ¶
se kunnon Miinan poika? ¶
Piuvali pauvali piuvali pauvali ¶
se kunnon Miinan poika? ¶
8. Mikä tämä/tuo/se oon? ¶
Tämä oon kitaari. ¶
Tuo oon kitaari. ¶
Se oon kitaari. ¶
Mikä tämä oon? ¶
Mikä tuo oon? ¶
Mikä se oon? ¶
Tämä/tuo/se oon ¶
9. Mulla oon ... ¶
a. Mulla oon kuppi. ¶
Mikä mulla oon? ¶
Sulla oon .... ¶
Hällä oon ... ¶
Hermannila oon .... ¶
Ireenelä oon ... ¶
Liisala oon ... ¶
b. Ruumhiinosat ¶
11 yks(i)toista ¶
12 kaks(i)toista ¶
13 kolmetoista ¶
14 neljetoista ¶
15 viis(i)toista ¶
16 kuus(i)toista ¶
17 seittementoista ¶
18 kah(ð)eksentoista ¶
19 yh(ð)eksentoista ¶
20 kaks(i)kymmentä ¶
poika ¶
tytär ¶
ämmä ¶
äijä ¶
vaimo ¶
mies ¶
täälä ¶
joo ¶
ei ole ¶
mitä (met) sanoma? ¶
(met) läh(ð)emä ¶
loru ¶
jää siiheen ¶
siis ¶
kunka se mennee? ¶
hyvin (adv) ¶
kyllä se mennee ¶
huonosti (adv) ¶
suutari ¶
kehto ¶
laulu ¶
(tet  ) oletta ¶
pienet ¶
pojat ¶
ko ¶
(mie) en tunne ¶
toinen ¶
teistä ¶
taitaa olla ¶
kunnon ¶
Miina ¶
Miinan poika ¶
kitaari ¶
pännä ¶
kirja ¶
tooli ¶
pöytä ¶
seinä ¶
katto ¶
laatti(a/i) ¶
klasi ¶
taulu ¶
ovi ¶
penkki ¶
mulla oon ... ¶
sulla oon ... ¶
hällä oon ... ¶
Hermannila oon ... ¶
Ireenelä oon ... ¶
Liisala oon ... ¶
ruuhmiinosa(t) ¶
ja ¶
tavle/tavla ¶
Mikä sinun nimi oon? ¶
Mikä mie olen? ¶
- mie olen äijä – ja poika ¶
5. Loru: ¶
Yks, kaks, kolme, nelje, viis. ¶
Jää sie siiheen siis. ¶
6. Kunka se mennee? ¶
Toinen teistä taitaa olla ¶
se kunnon Miinan poika? ¶
Piuvali pauvali piuvali pauvali ¶
se kunnon Miinan poika? ¶
8. Mikä tämä/tuo/se oon? ¶
- tämä oon kitaari ¶
- tuo oon kitaari ¶
- se oon kitaari ¶
Mikä tämä oon? ¶
Mikä tuo oon? ¶
Mikä se oon? ¶
pännä, kirja, tooli, pöytä, seinä, katto, laatti(a/i), klasi, taulu, ovi ¶
9. Mulla oon ... ¶
a. Mulla oon kuppi. ¶
Mikä mulla oon? ¶
Sulla oon .... ¶
Hällä oon ... ¶
Hermannila oon .... ¶
Ireenelä oon ... ¶
Liisala oon  ... ¶
11 yks(i)toista ¶
12 kaks(i)toista ¶
13 kolmetoista ¶
14 neljetoista ¶
15 viis(i)toista ¶
16 kuus(i)toista ¶
17 seittementoista ¶
18 kah(ð)eksentoista ¶
19 yh(ð)eksentoista ¶
20 kaks(i)kymmentä ¶
Hevonen oon  ¶
Pappi oon  ¶
Suola oon ”salt” ¶
Ja kaikki oon  ¶
jne... ( ja niin etheenpäin) ¶
4.   Kunka monta korvaa mulla oon? ¶
Kunka monta? (Ympäri pöy(ð)än) ¶
Oonko Rolfi täälä? ¶
Oletko sie, Evy, täälä? ¶
6  .  Suutarivaimon kehtolaulu ¶
Kekkä tet oletta tet pienet pojat ko mie en tunne teitä? Piuvali pauvali piuvali pauvali ko mie en tunne teitä? ¶
Toinen teistä taitaa olla ¶
se kunnon Miinan poika? ¶
Piuvali pauvali piuvali pauvali ¶
se kunnon Miinan poika? ¶
Olettako tulheet, olettako tulheet ¶
kenkiänne hakemahaan? ¶
Piuvali, pauvali, piuvali, pauvali ¶
kenkiänne hakemahaan? ¶
Suutari oon menny koko viikoksi ¶
kyläle neulomahaan. ¶
Piuvali, pauvali, piuvali, pauvali ¶
kyläle neulomahaan. ¶
Tulkkaa sitte ensi viikola ¶
kenkkiänne hakemahaan ¶
Piuvali, pauvali, piuvali, pauvali ¶
kenkkiänne hakemahaan ¶
ja Miinale tervheisiä. ¶
Piuvali, pauvali, piuvali, pauvali ¶
ja Miinale tervheisiä. ¶
Älkkää kaatakkaa piimäpytty(ä/y) ¶
porstuussa mennessänne. ¶
Piuvali, pauvali, piuvali, pauvali ¶
porstuussa mennessänne. ¶
Keskiviikko ¶
Tuorestai ¶
Perjantai ¶
Lauantai ¶
Sunnuntai ¶
Maanantai oon ensi päivä viikossa ¶
Tiistai oon toinen päivä viikossa ¶
Keskiviikko oon kolmas päivä viikossa ¶
Tuorestai oon viikon neljes päivä ¶
Perjantai oon viikon vii(ð)es päivä ¶
Lauantai oon viikon kuu(ð)es päivä ¶
Sunnuntai oon viikon viiminen päivä ¶
Tääpänä oon sunnuntai = i dag ¶
Huomenna oon maananntai = i morgen ¶
Ylihuomenna oon tiistai = i overmorgen ¶
Eilen oli lauantai = i går ¶
kunka monta ¶
jne. (ja niin etheenpäin) ¶
älkkää kaatakkaa ¶
piimä ¶
pytty:pyty- ¶
porstuu ¶
porstuussa ¶
mennessänne ¶
maanantai ¶
tiistai ¶
keskiviikko ¶
tuorestai ¶
perjantai ¶
lauantai ¶
sunnuntai ¶
ensi/ensimäinen:ensimäise- ¶
toinen:toise- ¶
kolmas ¶
kuu(ð)es ¶
viimi/viiminen:viimise- ¶
viikko:viiko- ¶
viikon ¶
viikossa ¶
(se) oli ¶
ukas ¶
2. Loru: ¶
Hevonen oon  ¶
Pappi oon  ¶
Suola oon ”salt” ¶
Ja kaikki oon  ¶
4.   Kunka monta korvaa mulla oon? ¶
Mulla oon kaks silmää. ¶
Mulla oon kaks jalkkaa. ¶
Sulla oon kaks kättä. ¶
Hällä oon yks napa. ¶
Täälä oon ..... ihmistä. ¶
Kekkä tet oletta tet pienet pojat ¶
ko mie en tunne teitä? ¶
Piuvali pauvali piuvali pauvali ¶
ko mie en tunne teitä? ¶
Toinen teistä taitaa olla ¶
se kunnon Miinan poika? ¶
Piuvali pauvali piuvali pauvali ¶
se kunnon Miinan poika? ¶
Olettako tulheet, olettako tulheet ¶
kenkiänne hakemahaan? ¶
Piuvali, pauvali, piuvali, pauvali ¶
kenkiänne hakemahaan? ¶
Suutari oon menny koko viikoksi ¶
kyläle neulomahaan. ¶
Piuvali, pauvali, piuvali, pauvali ¶
kyläle neulomahaan. ¶
Tulkkaa sitte ensi viikola ¶
kenkkiänne hakemahaan ¶
Piuvali, pauvali, piuvali, pauvali ¶
kenkkiännehakemahaan ¶
ja Miinale tervheisiä. ¶
Piuvali, pauvali, piuvali, pauvali ¶
ja Miinale tervheisiä. ¶
Älkkää kaatakkaa piimäpytty(ä/y) ¶
porstuussa mennessänne. ¶
Piuvali, pauvali, piuvali, pauvali ¶
porstuussa mennessänne. ¶
Keski- ¶
viikko ¶
tai ¶
Perjan- ¶
tai ¶
Lauan- ¶
tai ¶
Sunnun-tai ¶
Maanantai oon ensi päivä viikossa ¶
Tiistai oon toinen päivä viikossa ¶
Tuorestai oon viikon neljes päivä ¶
Perjantai oon viikon vii(ð)es päivä ¶
Lauantai oon viikon kuu(ð)es päivä ¶
Sunnuntai oon viikon viiminen päivä ¶
Tääpänä oon sunnuntai = i dag ¶
Huomenna oon manantai = i morgen ¶
Ylihuomenna oon tiistai = i overmorgen ¶
Eilen oli lauantai = i går ¶
Aktiviteettiopas  ¶
Digitaalinen oppimistyökalu norjalaisesta sporttikulttuurista. Kuuntele, luje ja surfaa ittesti tievon läpi. ¶
Dugnaadi oon keskeisessä roolissa norjalaisessa sportissa. Ilman vapaaehtosuutta ja ilman dugnaadeja sporttilaakien toimi olisi vaikiaa. Se oon tavallista ette vanhemmat ja muut vapaaehtoset ihmiset oon aktiivisia lokaaleissa klubeissa, ja niin siis mahollisen moni lapsi saa olla matkassa rakkaassa aktiviteetissä. Vapaaehtosena oleminen oon rohki positiivinen asia. Tule sieki matkhaan. ¶
Dugnaadi antaa kaikile maholisuuen osalistua yhtheispiirhiin  ¶
Dugnaadihan oon norjalaisen sportin syän. Se oon vanhemat, rahvaat ja muut engasjeeratut ihmiset jokka pyörittävät sporttilaakin vapaaehtosella työlä. Joku halluu olla treenari, joku halluu olla vanhemmiitten kontakti ja joku oon matkassa pitämässä kontrollia vehkeitten, tavaroitten, anläggien, raha-asioitten taikka organisasjuunin kanssa. Se oon rohki tavalista joka paikassa ette vanhemat häätyy työtelä vapaaehtosesti niin ette kläpit saat maholisuuen treenata ja tierata. Se oon dugnaadin kautta ettemet annama maholisen monele lapsile ja nuorile maholisuuen olla myötä sportissa. ¶
Dugnaadi oon vapaehtoista työtä mikkä vanhemmat häätyy tehä autaaks laakia eli klubia. Monila klubeila oon taloja ja paanoja mihin toiminthaan tarvii rahhaa. Dugnaadi kans vähenttää jokaisen perheen rahankäyttö, esimerkiksi ko laaki reissaa turnauksheen tai köpeihiin. Dugnaadilla sie opastut muihin ja tet työtelettäsammaa moolia vasten. Se varieeraa sportista sporthiin ja klubista klubhiin kunka paljon ja minkälaista dugnaadia häätyy tehä. ¶
Dugnaadiesimerkkejä voi olla vaikka minkälaisia: Olla vahtina arrangementeissä, työtelä kaffilassa ja myyä voffeleita, bryysiä, kaffia tai muuta, olla parkeerinkivahtina, leipoa kakkuja, istua sekretariaatissa, kirjoittaa diploomeja taikka vaikka jakkaa niitä. Hyvin useasti oon kans paljon työtä ennen ja jälkhiin arrangementtejä jossa juuri sie saatat olla matkassa. ¶
Se maksaa paljon reisata ja met haluma ette kaikki saapi olla myötä huolimatta perheitten rahasituasjuunista. Rahoja saattaa korjata monela tavala. Yksi konkreettinen eksemppeli oon kovota flaskuja ja pantata net. Siihen työhön met tarvima paljon ihmisii: joku joka kirjoittaa lappuja, laittaa net postikasshaan, joku joka hakkee flaskut kläpiitten kans ja joku joka ajaa kauphaan, pantaa flaskut ja hakkeerahat. ¶
Toinen eksemppeli saattaa olla vaikka kauppojen tavaroitten räknääminen: Kaupat häätyy räknätä kauppatavarat monta kertaa vuojessa. Vanhemat - ja kläpitkin jos net oon tarpheeksi vanhoja, työtellee kaupoissa muutamia tiimoja räknäämässä tavaroita. Palkka siitä työstä mennee sporttilaakile. ¶
Met olemma oikiasti kiini siitä ette kaikki, ja nimenomhaan kaikki, tekkee vapaaehtostyötä sporttiklubile. Jos sie et pysty olemhaan matkassa tavalisissa dugnaadeissa, sie saatat kuiten kysyä laakilta jos sie voisit tehä muita asioita. Voitko tehä ruokaa, olla kuskana, tehä fyysistä työtä, pitää rägnskaappia tai vaikkapa olla treenari? Jos sie et pysty olemhaan matkassa, oon rohki tähelistä ette sie mellaat meitä siitä, ja vaikkapas tarjoat olla matkassa jonkun toisen kerran. Ja jos sinulla oon omia ideoita,- niin ota rohkiasti kontaktia treenarin taikka vanhemmiitten kontaktin kanssa. ¶
FN:n lapsikonvensjuuni oon osa Norjan lakia. Konvensjuuni sannoo ette lapsila oon selvät oikeuet, ja ette lapsila oon oikeus kans vapa-aikhaan. Lapsila kuuluu olla mahollisuus olla aktiviteeteissä ja sporteissa matkassa, heän oman tahon ja tarpheitten mukaisesti. Tämä antaa lapsile kans yhtheiskuulumisen tuntheen, mahollisuuen saa’a ystäviä ja kehittää ommaa identiteettiä ja kulttuuripiiriä. ¶
Sama mooli kaikile Norjassa asuville lapsile.  ¶
FN:n lapsikonvensjuuni tuli osaksi Norjan lakia vuonna 2003 ja tätä konvensjuunia sanoma kans lasten peruslaiksi. Konvensjuuni muistelee siitä ette lapsila oonomat oikeuet. Ja lapsila oon kans oikeus vapa-aikhaan, sanoo artikkeli 31. Se norjalainen lapsisporttimalli oon pykätty sille aatheelle ette lapsi oon ittenäinen indiviidi ja ette lapsile häätyy antaa maholisuuen olla sportissa omien tahtojen ja tarpheitten mukhaan. ¶
Aktiivinenja merkitysrikas vapa-aika utviklaa meitä ihmisinä. Lapset ja nuoret kohattelevat vapa-ajan areenoissa, saavat yhtheenkuulumisen tuntheen ja kehittävät heän kulttuurista identiteettiä. Tämä oon kaikile lapsile tähelistä. ¶
Lapsikonvensjuuni oon siis lasten oma laki. Tämä lain mooli oon kattoa ette lapsila oon hyvä olla, huolimatta kuka se lapsi oon tai mistä lapsi tulee tai huolimatta siitä kuka lasten vanhemat oon tai mistä lasten vanhemat tulee. Se oon koko yhteiskunnan eesvastus kattoa pörhään ette kaikila lapsila oon samat maholisuuet vapa-ajan aktiviteetteihin. Joku halluu olla myötä sportissa, joku musiikissa, joku tanssissa taikkapa teaatterissa. Hyvän ylöskasuamisen arvo ja merkitys ei oikiasti voi mitata rahassa. ¶
Se oon ihan mahotonta defineerata sanoila eli numeroila, kunka tärkeä se oon ette lapsila oon hyvät ylöskasuamisraamit. Ja vapa-aika oon iso osa tätä ylöskasuamista. Siksi se oon niin tähelistä ette kaikila lapsila oon net samat maholisuuet. ¶
Norjassa oon yli kaksi miljoona jäsentä sportissa. Oon siis kyse aika monesta ihmisestä joka pykkää aktiviteettejä ihmisten lähialuheella. Jäsenenä sinula oon oikeuksia, mutta kans tehtäviä. Sie häyyt esimerkiksi maksaa jäsenmaksun ja treeninkimaksun. Mutta maksujen avula sinun lapsi saa hyviä treeninkimaholisuuksia sporttilaakissa. Osalistumalla vuosimööthiin, sie saatat kans olla päättämässä kunka sporttilaakia driivathaan. Sie saatat kans engasjeerata ittesti treenarina, styyrinjäsenenä taikka arrangementtien kautta. ¶
Jäsenenä oleminen  ¶
Eninosa joka oon sportissa myötä oon tulheet sporthiin jonkun sporttilaakin kautta. Sporttilaaki taikka klubi oon föreeninki joka pykkää aktiviteetteja sinun lähialuheela. Yhessä sporttilaakissa voi olla montaki sportteja. Sporttilaakissa voi kansolla arrangementteja joka ei välttämättä ole sporttisia. Suurin osa sporttilaakista oon vanhempia ja raavaspersuuneja jokka tekkee työtä laakileilmaseksi. Joissaki sporttilaakeissa saattaa kans olla työtelijöitä. ¶
Dugnaadi oon norjalaisen sporttimodellin syän. Norjalainen sporttimaailma olisi ihan eri - ilman se iso työ joka tuhansia ihmisiä tekkee. Norjassa oon yli 11000 eri sporttilaakia ja yli 2 miljuunaa ihmistä oon jäseniä. Hyvin monet oon aktiviisia ja tekee sen ette sportti oon tärkeä osa meän lasten ja nuorten ylöskasuamisessa. ¶
Sportissa sie olet jäsen etkä ostaja. Sportti ei ole ostettava kauppatavara. Kun olet sporttijäsen sinula oon oikeuksia, mutta sinun pitää kans antaa takaasin jotain. Kaikki sporttilaakin jäsenten pitää nouattaa sportin säännöt ja päätökset. Jäsenten pitää maksaa laakin jäsenmaksut ja myös treenaamismaksut. Olet varsinainen jäsen laakissa heti ku jäsenmaksu oon maksettu. ¶
Kaikila sporttilakeila oon elektroniset jäsenlistat jokka oon kans sportinnasjunaalisissa jäsenregisterissä. Se oon siksi tähelistä ette annat oikiat tievot ku sie mellaat ittesi sishään. Ku olet jäsen niin sie saatat oman sporttilaakin kautta olla myötä färjäämässä ja päättämässä kunka sporttityö kehittyy. Kerran vuojessa sporttilaakissa oon vuosimöötti, ja vuosimöötteihin kaikki jäsenet oon tervetulheet. Vuosimöötissä annethaan menheen vuojen vuosiraporttia, mutta vuosimöötissä tehään kans tulevat plaanat ja suunitelmat. Sportila oon oma lakinormi, ja tämän löyvät NIF:n omila nettisivuila. ¶
Sporttilaakin sisälä oon monenlaiset tehtävät. Vapaehtostyönä hoituu treenarin rooli, styyrityöt, arrangementit, sivakkalatujen ajamiset ja vaffeleitten paistamiset. Kaikki ihmiset oon samanarvoset ja kuuluu saman felleskaaphiin. ¶
Meän visjuuni oon antaa sportti-iloa kaikile. Mooli oon ette kaikki löytäisi paikansportista, henkaamatta kuka olet ja mistä olet. Joku valittee sportin ja aktiviteetin koska halua pysyä kunnossa taikka tyhä kohatella ihmisiä, kun taas joku toinen saa ihan karriäärin profesjunaalisesta sportista. Usseimmat kuitenaloittavat sportin jo lapsisportissa. Staattiki meinaa ette oon rohki tärkeä pykätä aktiviteettejä juuri 5- 12 vuotiaile lapsile .  ¶
FN:n lapsikonvensjuuni tuli osaksi Norjan lakia vuonna 2003. Tämä konvensjuuni sanoo ette kans lapsilla oon oikeuksia. Artikkeli numero 31 muistellee lastenoikeuksista vapa-aikhaan, ja tämä artikkeli oon se joka ohjaa sportin. Norjalainen sportti määrittelee lapsen ittenäisenä indiviidinä. Se meinaa ette sportin lapsioikeuet ja Lapsisporttimääräykset koskee kaikki Norjassa asuvat lapset. Nämät määräykset reguleeraa kaikki sportit joka oon sihattu alle 12-vuotiaile lapsile. ¶
Lapset oon lapsia, eikä het misshään nimessä ole miniatyyriraavhaita. Lapsisportin tulee olla räätälöityä lapsen fyysisen ja mentaalisen tason mukhaan. Lapset oppivat leikin ja tieraamisen kautta, ja leikissä oon lupa freistata ja oon lupa tehä virheitä. Sportissa lapsen onnistumisen ilo oon tähelinen. Meän fokus ei ole taitojen spesialiseeringissä, mutta se ette lapsi saa kehittäät monenlaisia taitoja. ¶
Se ette oon myötä lähialuheen sporttilaakissa antaa turvaa ja yhteenkuulumisentuntheen. Nämät arvot oon rohki tähelisiä, ei tyhä sportissa. Meän mooli oonsaa’a lapset aktiiviseksi triivastumisen ja ilon kautta. Fyysinen kunto ja ilooon kans tärkeä kansanterveysperspektiivissä. Met freistaama pykätä liikumisen iloa, riippumatta sportti-tyylistä. ¶
Norjassa kaikki sporttitoiminta, kans profesjunaalinen sportti ja vapa-ajan toiminta, oon saman katon alla, samala visjuunila ja samoila arvoila. Norjalainen sporttimodelli oon pykätty ajatuksheen ette kaikila oon samanlaiset maholisuuet. ¶
Sportinkuuluu olla inkludeeraava. Tämä koskee luonolisesti para-sporttia, mutta inkludeeraaminen jellaa kans köyhiitteen ja rikkaitten erot Norjassa. Se määrä lapsia jokka elää perheissä joila oon matalat inntäktit, se määrä kasuaa kaikenaikaa. Monet näistä perheistä oon kans maahansiirtymisperheitä jokka ei aina tiiä riittävästi norjalaisesta kulttuurista eikä kunka norjalainen sportti toimii. Met tiiämä kuiten ette yli 90 % alle 12-vuothiaista lapsista oon myötä lapsisportissa. Siksi oon rohki tähelistä ette lapsisportti huomioi perheetjoila oon matalat inntäktit ja het joila oon erilainen kulttuuritausta. Se oon mooli ette engasjeeramma juuri het jokka oon vasta siirtynheet Norjhaan. Sportissa kaikki ihmisresurssit oon tähelisiä. ¶
Ehkä met saatama yhessä löytää uusia tapoja inkludeerata kaikki ihmiset dugnaadin ja vapaehtostyön kautta. Anna sieki ideoita sporttilaakile, mitä itte voit tehätai millaisia dugnaadeja voima yhessä keksiä. Vapaehtonen organisasjuuni niinku sportti, tarttee apua kaikilta. Jos tämä vapaehtostyö katuaa, ja kaikki tehtäis esimerkiksi rahamaksula, niin sportissa oleminen olisi hurjan tyyristä hommaa. ¶
Sportti oon tähelinen samfynninaktööri lasten ylöskasuamisessa, ja sportti peilaa kaikki samfynnin muutkin puolet jaongelmat. Afrikkalainen sananlasku «It takes a whole village to raise a child» elikkä ette lapsen ylöskasuttamisheen tarvithaan kokonainen kylä, jellaa kans sportissa. Freistaama yhteistyössä komuunien ja staatin kanssa työtelä senetheen ette meän visjuuni «Sportti-ilo kaikile» siirtyy kaikille jokka ellää Norjassa ja kuuluu johonki sporttilaakhiin. ¶
Lapset tykkäävät olla aktiivisia ja sporttilaakit antavat siihen hyvät mahollisuuet. Ota selvä mitä sporttilaakeija oon sinun likheellä ja ota heihin kontaktia. Sitte ku lapsi oon löytäny ittele jonkun sportin, niin sie häyty mellata lapsen sishään ja maksa jäsenmaksun. Se oon tähelistä ette lapsi tullee presiisisti treeninkeihin. Se oon kohteliasta treenarille ja muile laakiystäville, mutta kans lapsi itte saa silloin aikaa valmistua. Ko lapsi oon nuori, se oon tavallista ette vanhempi oon treeningeissä matkassa. ¶
Kunka tulla jäseneksi ja ensimäinen treeninki  ¶
Sie saatat alkaa sportissa koska vaan, ijästä huolimatta. Eikä koskhaan ole liian myöhästä. Monet alkavat sportissa samalla ko alkavat koulussa, elikkä 6 vuotihaana. Muutamat sportit oon räätälöity kans vielä nuorimmiile. Se oon tavalista ja toivomus ette lapset harrastavat sporttia lähialuheela. Se oon hyvä ette matkat oon lyhyet ja ette lasten aktiviteetit tehään luokkakavereitten kans. Sekin luo triivastumista ja turvaa. ¶
Joilaki lapsila oon tieten oma halu olla myötä tietyssä sportissa tai aktiviteetissä. Toiset lapset saavat halun olla myötä sen takia ette muut kaverit oon myötä. Joskus se oon vanhemat ja raavaspersuunat joka motivoi lapset olla myötä. Kaikki lapset oon erilaiset. Mutta jos lapsela oon aito ja kova halu olla sportissa, niin oon hyvä maholisuus ette se triivastuu sportissa ja jatkaa siinä pitkän ajan. ¶
Ko olet löytäny sopivan sportin, niin ota kontaktia sporttilaakhiin. Het muistelevat missä ja koska oon treeninkejä. Sie saatat kans kysyä lastentarhaasta taikka koulusta millaisia aktiviteetteja teän aluheela oon. Aina oon joku joka tietää ja joka saattaa auttaa. Jos sinula oon kieliongelmia, niin kysy koululta, opettajalta taikka komuunilta apua. Joissakin komuunissa oon ihan omat työtelijät joka vastaa sporttiasioista. ¶
Sitte ko olet saanu kontaktin klubin ja treenarin kans, niin muista kysyä missä ja koska treeningit oon ja millaiset tavarat treeningeissä häätyy olla. Ensimäisessä treeningeissä tavaroila ei ole niin suurta merkitystä. Ensimäisessä treeningeissä tärkein asia oon kohatella ja tulla tutuksi, sekä sinule että sinun lapsele. Muista kuiten ette joihinki sportteihin häätyy olla turvallisuustavarat jos halluu olla myötä aktiviteetissä. Kysy neuvvoo jos olet epäsikkari. ¶
Se oon tärkeää ette tullee ajoissa ja presiisisti treeninkeihin, ja mielelhään muutampi minuutti etuajassa. Sillon sinula oon aikaa puhua treenarin ja muitten raahvaitten kans. Aikaa pitää respekteerata, ja se meinaa ette ei ole hyvä asia olla myöhässä. Treenarinki oon helpompi tehä työtä jos lapset tullee ajoissa ja oon valmhiina tavaroitten kans ku treeningit alkaa. ¶
Sillon ku oon treenari paikala, niin se oon treenari joka määrää. Se oon tärkeää ette sie opetat lapsesi ymmärtämhään sen. Jos sie tartet puhua treenarin kans, niin tehe niin. Mutta muista kuiten ette raavhaittenpuhumiset aina oon raavhaitten kesken. Jos tartet tolkkiapua, niin älä käytä lasta tolkkina. Kysy vaikka komuunilta ette löytyykö kieliapua jostain. ¶
Jos sinula ei ole biiliä, niin kysy rohkiasti muilta ette saako apua kyytittämisessä. Monet lapset osaa kans tulla treeninkeihin bussila, sykkelillä taikka kävelemälä. Oon tavalista ette vanhemat tai joku muu raavaspersuuna oon myötä treeninkeissä jos oon pienistä lapsista kyse. Tästäkin asiasta kannattaa kysyä treenarilta: sporteissa voi olla eroja ja lapsetkin oon erilaisia. Joku lapsi ehkä tarttee raavaspersuunan treeningeissä, toinen lapsi ei. Tämä oon ihan normaalia. Tärkein asia oon ette sinun lapsesi triivastuu ja tuntee turvaa. ¶
Ko lapsi oon päättäny olla myötä sporttilaakissa, sillonpitää mellata sishään. Sie mellaat lapsen jäseneksi elektronisessa jäsenregisterissä antamalla henkilötievot: nimi, syntymäaika, sukupuoli, adressi, telefuuninumero ja epostadressi. Monet laakit Norjassa käyttää jäsenportaalina Min idrett . Mellaamisen lisäksi häätyy maksaa jäsenmaksun. Ko kaikki nämät oon valmhiit, niin sie olet jäsen. Jäsenmaksu häätyy maksaa joka vuosi.  ¶
Henkilötietojen antaminen oon tosi tärkeä. Sporttilaaki eivoi kommuniseerata jäsenien kans ilman näitä. Kommunikasjuuni joka koske pienten lasten sporttitoimintaa, mennee laakin ja vanhemmiitten välilä. Vanhemat lapset voi tietysti kommuniseerata suorhaan treenarhin kans. Monet laakit ja treenausryhmät kommuniseeraa sosiaalisen median kautta,-facebookissa, Spondissa taikka muila plattformeila. Näitten kautta voi tulla hyvinki tärkeitä ja hoppuisia mellinkejä. Esimerkiksi jos treeningit ei olekhaan sovittuna päivänä, jos treeninkejä pitää siirtää, jos oon tärkeitä mööttejä tulossa tai jos laaki suunnittelee dugnaadeja. Kysy treenarilta millaiset kommunikasjuuniryhmiä oon olemassa. Kommunikasjuuni kotien kanssa oon rohki tärkeä sporttilaakile jotta lapsi triivastuu. ¶
Jos tarttet raha-apua jäsenmaksun maksamisheen niin sie saatat hakea apua NAV:ilta, omalta komuunilta taikka esimerkiksi Flyktningetjenesteniltä. Joilaki sporttilaakila oon kans oma rahasto, Solidaritetsfond, josta voi hakea rahakuurtoo. Kuuntele lissää näistä asioista podkastista jonka nimi oon Sportti ja raha-asiat, jos tartet enämpi tietoa. ¶
Lastensportti oon alle 13-vuotiaitten lasten aktiviteettejä. Se oon rohki tähellistä ette aktiviteetit oon sihattu lasten tarpheile ja lasten tashoon. Se oon meininki ette lapsi oppii, kehittyy ja mestraa uusia taitoja. Alussa päämeininki oon tehä yksinkertaisia harjoituksia, mutta ko lapsi tullee vanhemaksi, niin treninkit oon enämen spesifiikkejä. Lapsi oon suojattu sportin lapsioikeuksien kautta, jossa lapsen omat tarpheet oon keskelä. Sportin lapsioikeuet oon pykätty FN’n lapsikonvensjunhiin. ¶
Mikä oon lastensportti?  ¶
Norjassa lastensportti meinaa alle 13-vuotiaitten lasten sporttitoimintaa. Aktiviteetit oon pykätty erilaisissa sporttilaakeissa ja net saattaa olla organiseeratuja eli ei. Saattaa kans olla niin ette lapset itte ittenäisesti organiseeraaaktiviteetit hallissa eli paanalla. Joilaki sporttilaakeila oon «Allidrett», joka meinaa ette lapset saavat pruuvata ja oppia erilaisia sporttia, erilaisissa miljöössä, esimerkiksi veessä, lumessa taikkapa sisälä hallissa. ¶
Lastensportin mooli oon ette sportti oon lasten omila ehtoila. Monipuolisen lähestymistavan ja leikin avula lapset saavat oppia, stimuloia ja hallita uusia taitoja. Nuorimille nämät ovat perusliikkeitä, niinku hyppääminen, viskaaminen ja laukkominen. Vähitellen harjoittelussa lapsi saa erikoistua yhtheen sporthiin. ¶
Tähelistä treeneissä oon ette lapset kokevat triivastumista ja turvaa. Tähän tarvithaan turvaliset raavaspersuunat ja selvät reekelit. Olla lasten treenari saattaa olla vaativaa, joten oon tärkiä, ette raavasihmisenä tuet treenaria. Moolina oon, ette treenit stimuloilapsen jatkamhaan sportin tulevaisuuessakin. Aktiviteettien kautta lapsetoppiva tuntemhaan oman kroppinsa ja rakentamhaan hyvän liikumispohjan. Oon tärkiä muistaa ette lapset ovat erilaisia, kaikila oon omat ​​motivaatiot ja taijot harjoittamisheen. Kaikile yhtheistä oon kuitenki halu onnistua, mutta kaikki lapset saatavat oppia ja hallita uusiakin taitoja. Sportti oon oppimisarena. Vähitellen tämä tarkoittaa monile lapsile pitkää sporttiuraa. Joku päättää käyttää paljon aikkaa omassa sportissa saavuttaaksheen suuria sporttimooleja, ku taas toisilla oon suuri ilo tyhä pelata esimerkiksi jalkapalloa ystävien kanssa ruuhonjuuritasola. Siitä huolimatta, moolina oon, että kaikila oon parhaat maholiset kokemukset lastensporttiajasta. Kropin käyttäminen ja aktiivisuus ovat yksi parhaimista ja tärkeimistä asioista, jota sie saatat tehä oman triivastumisen ja oman terveyhen hyväksi. Se oon tärkiä olla fyysisesti aktiivinen niin ette ei tule niin helposti sairhaaksi. Fyysinen aktiviteetti oon hyvä kans henkiselle terveyhelle. ¶
Luonnonkäyttäminen oon hyvä tipsi lapsiperheile. Luonossa lapset saavat kehittää liikumispohjaa leikin kautta. Fiervassa ja mettässä käveleminen ja kelkkailua talvela oon kaikki hyvät aktiviteetit. Maholisuuksia oon paljon. ¶
Lastenperspektiivin varmistamisheen oon laitettu lasten omat sporttireekelit ja oikeuet. Sportin lastenoikeuet pannee lasten tarpheet keskipisteesheen ja ilmaitsee net arvot, jotka ovat lastensportin pohjana Norjassa. Oikeuetperustuvat FN:n lapsikonvensjuuni. ¶
Sportin lastenoikeuet koskevat kaikkia lapsia, huolimatta kuka ja mistä het oon. Sportissa kaikki oon tasa-arvoisia, eikä sportissa oteta huomioon sukupuolta, etnistä tai kulttuurista taustaa, seksuaalista suuntautumista eikä fyysistä kuntoa ja kehitystä. ¶
Tässä ovat sportinlastenoikeuet: ¶
Lapsila oon oikkeus osalistua treeninkeihin ja kilpailuihin joka oon räätälöity heän iän, fyysiseen kehityksen ja kypsytason mukhaan. Sporttiklubit ja joukot toimivat yhessä niin ette lapset saavat koordinoiun ja monipuolisen sporttitarjonnan omassa lähimiljöössä. ¶
8: Kaikki saavat olla myötä leikissä  ¶
Kaikila lapsila oon oikeus olla myötä sportissa perheen rahasituasjuunista tai engasjementista riippumatta. Lapsila oon oikeus olla myötä inkludeeravassa sportti-ympäristössä ilman ette kokee rahapaineita. ¶
Jokaiselle lastensporttia touhuvale häätyy turvata suurin maholinen variasjuuni ja maholisuus liikkumiskokemuksheen. ¶
Norjassa sportin tullee työtelä sen etheen ette kaikki ihmiset saa maholisuuen olla sportissa matkassa, riippumatta heän sukupuolesta, ijästä, funksjuunitasosta taikka sosiaalisesta ja etnisestä taustasta. Se meinaa ette kaikki lapset jokka halluu tulla sportthiin, het oon tervetullheita sporttilaakeihin. Se oon kans moolina ette sportti-ilo oon keskelä toiminnassa, niin ette lapsi oon myötä suojaisessa ja hyvissä yhtheispiireissä. Sportin arvot oon olla leikkivä, ambisiöösi, reilu ja inkludeeraava. ¶
Sportin mooli ja arvopohja  ¶
Norjassa sportti oon avoin kaikile ihmisille, riippumatta heän sukupuolesta, ijästä eli funksjuunitasosta, ja riippumatta heän sosiaalisesta eli etnisestä taustasta. Tämä meinaa, ette jos löyät aktiviteetin jota sie ja lapsesi haluatta tehä, ja semmonen aktiviteetti oon olemassa kotipaikala, niin teät toivotethaan avosylin tervetullheiksi sporttilaakhiin eli -föreninkhiin. Toivomus oon ette useammat ihmiset haluavat hommata sportin kans ja ette net jää moneksi vuojeks näihin hommhiin. Siksi yhteinen somanpito oon tähelistä, riippumatta siitä, millä tasola sie olet sportissa. Norjan Idrettsforbundin visjuuni oon «Sportti-iloa kaikile». Mooli oon ette kaikki saa kokea oppimista, kehittymistä ja triivastumista, turvalisessa ja hyvässä miljöössä. Kaikila, riippumatta taustasta, oon oma paikka sportissa. Osalistujat ja raavaspersuunat häätyy kokea, ette aktiviteetit perustuu Fair playhin, ja ette oikeuenmukaisuus, samfunnin monipuolisuus ja tasa-arvo aina ovat sportin pohjana. Aktiivisheen sportthiin osalistuminen, sporttilaakin kautta, pitäisi olla maholisuus kaikile koko elämän ajan. Elinikänen sportinilo meinaa muun myötä ettei kukhaan tarvi kokea diskrimineerinkiä. Sporttitarjous oon oltava inkludeeraava, räätälöity, hyvvää laatua ja sportin arvoihin pykätty. ¶
Sportti oon rakennettu perusarvoitten pääle. 2019 Sporttitinka päätti ette sportin uuet arvot ovat: leikkivä, ambisiöösi, rehelinen ja inkludeeraava. Mutta mitä met meinaama näitten arvoitten kans? ¶
Leikkivä sportti meinaa ette met piämä huolen sportin ilosta, leikistä ja tietonankaruuesta. Leikkiä saataa tehä yksin eli toisten kanssa, sportissa eli sportin ulkopuolela. Sportti ei ole tyhä tulla hyvä yhessä sportissa, se oon kans ette saapi olla vaihtelevissa aktiviteeteissa. Pallosportissa voipi esimerkiksi pelata palloa yksin koska se oon sommaa ja sillä laila kehittäät teknisiä taitoja. ¶
Lapset oppivat ussein uusia taitoja leikkimällä. Sportti oon leikkiä. Sportti halluu luo’a aktiivisuuen ilon riippumatta resultaateista. Aktiviteetti ja sportti pitäis tuo’a hymyn huulheen. Oon tähelistä, ette aktiviteetit tarjoaa hyviä elämyksiä, vaikka se kans oon kilpailua. ¶
Olla ambisiöösi oon olla tietonen omista moolista. Ja ette oon planeerattu lähestymis-tapa ommaan kehityksheen. Kaikki halluu kokea tulla paremaksi omassa sporttissa. Kans sportin organisasjuuni halluu kehittyä ja tulla paremaksi, se oon kans osa tätä perusarvoa. Sportissa oon lupa olla ambisiöösi. Kysy mielelä treenarilta mitä sie häyt tehä tulla paremaksi ja kunka sie pitäisit treenata. Tällä laila siesaat tietää mitä sie häyt tehä itte ja saatat treenata kans treeninkien ulkopuolela. Uusien taitojen oppiminen ja se ette kokkee hallita asioita paremmin ja paremmin, oon positiivista, koska se luo iloa ja itteluottamusta jalissää motivaatiota. Se inspireeraa kans laitamhaan uusia tavoitteita. ¶
Fair play ja rehellisyys ovat erittäin tärkeitä sportissa. Oon tähelistä följätä reekeliitä, sekä treeneissä ja muissa tapahtumissa. Erilaisissa sporteissa oon omat reekelit, ja niin kans sporttilaakeissa. Moolina oon ette kaikkia kohelhaan kunnioittavasti vaikka ei aina olisi sammaa mieltä heän kans. Sen takia ei sais huijata ja juksata, eikä freistata venyttää reekeliitä. Oon tärkeä toimia rehelisesti kaikissa yhteyksissä. Johtajat, treenarit ja raavaspersuunat häätyy olla hyvät roolimallit. ¶
Inkludeerava meinaa ette sportti oon organisasjuuni joka luo turvalisuutta ja huolehtii kaikista. Triivastuminen ja hyvät relasjuunit ovat tärkeät sportissa. Kaikkien pitää saa’a olla myötä omala tahola ja omala tasola. Inkludeerava koskee kans meän organisasjuunia, jossa kaikkien ääni oon yhtä arvokas. Norjan Idrettsforbundillä oon siis moolina ette samfynnin monipuolisuus näkkyy sportissa. Inkludeerava sportti yhistää paikalismiljöön ja samfynnin. Sinua toivotelhaan avosylin tervetulheeksi jos sie halluut olla myötä sporttilaakissa. Ja sporttilaakissa sie saat uuen miljöön missä sie saatatsaaha uusia ystäviä. Niin se oon, sekä lapsile ja raavaspersuunille. ¶
Vapaehtoisuus ja dugnadi ovat sportin ja klubien fundamentti, ja se oon siksi tärkeä pittää huolen siitä ette kaikki triivastuu. ¶
Myös demokratia oon tähelinen osa sportin organisasjuunia. Kaikila jäsenillä oon maholisuus ilmaista oman meiningin. Mutta oon tärkeä kunnioittaa ja kokkoontua enemmistön päätöksen ympäri. ¶
Net jokka halluuvat tehä pikkusen enemän pyyethään olemhaan johtajia ja treenareita. Johtajana eli treenarina sie olet myötä vettäämässä klubin siihen positivisheen sunthaan joka organisasjuuni oon päätäny. Silloin oon tärkeä ette oon lujaali klubile ja muile jäsenille, ja ette följää sportinarvoja, mooleja ja reekeliitä. ¶
Kaikkia ihmisiä tulisi kohella kunnioittavasti. Sportissa ihminen saa olla erilainen ja kuiten olla yhtä arvokas. ¶
Sportti oon Norjassa hirmuisen iso organisasjuuni, ja se oon jaettu eri tasoihin. Organisasjuuni oon kaikki sporttistyyristä Norjan Idrettsforbundetin administrasjuunhiin, - ja organisasjuunhiin kuuluu erikoisförbundejä, sporttipiirejä, erikoispiirejä, sporttiraateja ja sporttilaakeja. Kaikkiin yläpuolela oon Sporttitinka, ja se päättää sportin tulevasta. Kaikila tasoila oon omat tehtävät ja moolina oon pykätä sporttiaktiviteettejä koko Norjassa. ¶
Sportti organisasjuunina  ¶
Norjan idrettsforbund ja kans olympinen ja paraolympinen komitea oon iso organisasjuuni johon kuuluu 55 erikoisyhistystä, 17 sporttipiiriä, 375 sporttiraatia ja 10787 sporttilaakia. Jäseniä oon heti 2 miljoonaa 100 tuhatta. Joka toinen vuosi arrangeerathaan sporttitinkaa, ja sielä päätethään sportin tulevasta. Se oon sporttistyyrin työ kattoa pörhään ette päätökset sporttitingasta tulevat tehyksi. Erikoisyhistykset, niin ku jalkapallo, hihtaminen ja volleypallo, organiseeraaja johtaa net erilaiset sporttihaarat. Heilä oon eesvastuu kilpailuista ja siitä ette erikoissportit kehittyy nasjunaalisesti ja internasjunaalisesti. ¶
Het jokka työtelevät Norjan Idrettsforbundin administrasjuunissa hoitavat paljon erilaisia tehtäviä erikoisyhistystenja sporttipiiriitten puolesta. Het hoitavat esimerkiksi kontaktit staatin kanssa, hoitavat sööknaadit ja jakavat etheenpäin pelimitteleitä. ¶
Sporttipiirit oon jaettu geograafisesti regiuuneihin, ja piiriitten tehtävä oon vahvistaa yhtheistyötä erikoispiiriitten, sporttilaakien, sportin organisasjuunin ja fylkin komuuninvälilä. Piirit saattavat kans anttaa opastusta sporttilaakeile kysymyksissä jota koskee raha-asioita, administrasjuunia ja organisasjuunia. ¶
Jokaisella erikoisyhistykselä oon kans oma erikoispiiri. Piiriitten tehtävänä oon administreerata net erilaiset sportit fylkissä. Heän tärkeämmät tehtävät oon pykätä koulutusaktiviteettejä ja kans organiseerata kampit ja turnaukset heän sportile. Se oon siis Tromssan fylkin Jalkapallopiiri joka pykkää kaikki jalkapallosarjojen kamppiprogrammit Tromssan fylkissa. Se meinaa kans ette het hoitavat kamppien tuomarit. ¶
Sporttiraathiin kuuluu kaikki yhen komuunin NIF:n jäseneksi määritelyt sporttilaakit. Jos komuunissa oon enämpi ku kolme sporttilaakia, niin NIF:n sääntöjen mukhaan komuunissa häätyy sillon olla sporttiraati. Sporttiraati kommuniseeraa sporttilaakien anläggitarpheista komuunille, jakkaa valtion rahakuurrot föreninkeile ja työtellee inkluderaamisen kanssa kaikissa sporttilaakeissa. Joissaki komuuneissa oon omat työtelijät joka työtellee sporttiraateissa. ¶
Norjan sporttilaakit oon vapaita organisasjuuneja joissa oon henkilökohtaiset jäsenet. Laakin styyri oon demokraattisesti valittu ja vuosimöötti oon sporttilaakin ylin päättäjä. Kukhaan ei voi omistaa sporttilaakin, koska sporttilaaki omistaa ittensä. Sporttilaakin meininki oon pykätä sporttia. Kuka tahansa saattaa olla laakinjäsen. Ja jos halluut olla kilpailemassa, niin sie häy’yt olla jonkun sporttilaakin jäsen. ¶
Se oon kans tärkeä muistaa ette vappaissa organisasjuuneissa oon omat prosedyyrit. Sporttilaakin häätyy valita jäseniä styyreihin, häätyy olla vaalikomitea, ja kontrollikomitea ja muitakin tehtäviäja rooleja joka vuosimöötti päättää. Het ihmiset joka valithaan näihin häätyy olla vaalikelvolisia ihmisiä, eli het häätyvät olla jäseniä, olla yli 15 vuottavanhoja ja ollu jäsenenä ainaki kuukauen ennen vaaleja. ¶
Sporttilaakijossa oon tyhä yksi sportti sanoma erikoisporttilaakiksi. Sporttilaaki jossaoon monta erilaista sporttia, sanoma monisporttilaakiksi. Firmasporttilaaki oon taas eri asia. Net rekryteeraa jäsenet esimerkiksi suorhaan työpaikoilta. ¶
Sportti antaa lapsile hyvän vapa-ajan sisällön. Het saavat aktiviteettien kautta tuntea onnistumisen ja kehittymisen ilon. Ystävärelasjuunit joka syntyvät sporttiyhteispiireissä, jatkuvat toivon mukhaan koko elämän. Sportissa oppii tehä ytheistyötä muitten kaha, struktuuria, työtelä yhtheisheen moolhiin ja kans kunka joskus epäonnistuu. Tääpänä lapset istuvat enämen sisälä ku aikaisemmin, niin se aktiivisena oleminen oon kans tähellistä terveysperspektiivistä. ¶
Mielenkiintonen vapa-aika  ¶
Sportti oon Norjassa suurin lasten ja nuorten vapa-ajan areena. Rohki monet alle 12-vuotiaat lapset oon matkassa sportissa, mutta monetyli 13-vuotiaat oon heittänheet pois. ¶
Norja oon johtava talvisportin maa, ja talvisportthiin oon iso into koko maassa. Tyttöjen ja poikien suuri sportti oon jalkapallo elikkä potkupallo. Sportissa oon paljon erilaisia aktiviteettejä ja niitten lisäksi oon kans kultuuripuolela hurjasti aktiviteettejä. Korpsi, teatteri ja kuorot oon hyviä esimerkkejä näistä. ¶
Lapset oon kaikki erilaiset ja heilä oon eri intressit. Se oon siksi tärkeää ette sie vanhempana autat lapsesi löytämhään vapa-ajan arenan jossa lapsesi triivastuu. Monet alkavat vapa-ajan aktiviteeteissä samala koalkavat koulhuun, mutta tämä vaihtelee. Sihtinä oon ette lapsi saapi hyviä elämyksiä niissä aktiviteeteissä jossa lapsi oon matkassa. Aktiviteetit voipi olla organiseerattu eli ei. Lapset oppivat paljon leikin ja ei-organiseerattujen aktiviteettien kautta, ja siinä juuri sie vanhempana olet tärkeässä roolissa. Tyhä mettäreissu taikka merenrantakävely antaa lapsele motorisia haasteitajoita sisälä oon hankala tehä. ¶
Organiseerattu treeninki viikossa ei ole yhtä hyvä asia ku päivittäinen leikki ja aktiviteetti. Päivittäinen aktiviteetti voipi olla esimerkiksi ette kävelee koulhuun, polkee pyörälä eli muuten leikkii ulkona. Tutkinnot näyttävät ette lapset Norjassa käyttävät enämen ja enämen aikaa istuen, pellaamassa ja kattomassa TV:tä. ¶
Se olisi kaikile hyvä oppia liikkumalla tuntemhaan oman kropin ,ja fyysinen liikkuminen saattaa kans olla apuna ko ihminen vanhenee. Se oon tärkeää kaikile ette hoitaa oman terveyen ja fyysisen kunnon, ja aktiivisena oleminen oon tärkeä osa tästä. Fyysinen aktiviteetti estää monet tauvit. Näin sportti oon tähelinen työkalu kansanterveysperspektiivissäkin. ¶
Lapset kehittyvät, kasuavat ja oppivat eri vauhtia. Se joka oon oikia tapa yhele, ei välttämättä ole oikia tapa toisele. Jos sportti antaa lapsele hyviä elämyksiä, niin oon hyvä sjanssi ette harrastus jatkuu läpi elämän. Sportti oon kans hyvä opetusareena lapsile ja nuorile, missä het oppivat muutaki ko sporttioppia. Tämä oon areena jossa lapset saavat kavereita ja sosiaalista verkkoa, ja missä sie vanhempana kans tutustut muihin vanhemphiin. ¶
Jos olet uusi Norjassa ja tartet oppia kieltä, niin sportti oon kans loistava kieliareena lapselesi ja sulle ittelesi. Sportin kautta lapset saavat enämen kavereita, ja muita kavereita, ko koulukavereita, ja tyhä se oon jo arvokasta. Sportissa lapsi oppii olla yhessä ja tehä yhteistyötä muitten kans, oppii struktuuria, kunka työtelä yhtheisheen moolhiin ja kunka ottaa vasthaankäymiset vasthaan. Nämä oon kaikki tärkeitä asioita elämässä. ¶
Oon tärkeää ette lapsi oon turvalisessa sporttimiljöössä jossa oon selkeät ja eesvastuliset raavhaat. Treenarit ja vanhemat työtelevät kaikki sen etheen ette sporttimiljöö olisi lapsile inkludeeraava ja turvalinen. Tämä koskee kaikkia sporttia, ei tyhä lasten ja nuorten, mutta kans raavaitten. ¶
Nuoremat lapset treenaavat useasti kerran tai kaks viikossa. Treeninkeitten määrä kasuaa ko lapsi tulee vanhemaksi. Net nuoret jokka satsaavat sportthiin, saattavat treenata 5-7 kertaa viikossa. Se oon kans maholista ette oon monessa sportissa matkassa samanaikasesti, mutta tämän häätyy jokkhainen itte määritellä intonsa mukhaan, ja tietenki oman asumispiirin tarjonnan mukhaan. Oon hyvä muistaa ette oon kans olemassa avoimet anläggit joissa voi tehä omia ei-organiseerattuja aktiviteettejä. Uimahallit, skeittihallit ja jalkapallohallit oon esimerkkejä halleista joka voi olla avoimia. ¶
Se oon tärkeä lapsele ette vapa-aika oon mielenkiintonen. Lapsen vapa-aika nyt saattaa myöhemin raavhaana olla elämäninto. Ja vapa-ajan aktiviteettien kautta sie ja sinun lapsesi saatta isomman sosiaalisen verkon. ¶
Lapsesi oppii uusia tärkeitä asioita ja saa seurustella muittenki turvalisten raavaspersoonien kanssa. Se oon tärkeää ette sie vanhempana autat lapsesi löytämhään sen paikan missä hän triivastuu. Ja se oon yhtä tärkeää ette oppii mistä ei tykkää ko se ette oppii mistä tykkää. ¶
Norjan Idrettsforbundetin visjuuni oon «Sportti-iloa kaikile». Tämä meinaa ette met toivoma ette mahollisen moni saa osallistua sporttishiin aktiviteetteihin. Sporttilaakit oon pykätty vapaaehtosuutheen, ja näin aktiviteetteihin osallistuminen ei maksa liikaa. Kunka paljon net aktiviteetit maksavat, vaihettellee sportista sportthiin. Oon kans olemassa raha-oortninkeja joka tekkee helpommaksi olla matkassa jossaki sporttilaakissa. ¶
Paljonko se maksaa olla matkassa sportissa?  ¶
Se on ylheinen ajatus Norjassa ette kaikila joila oon halu olla matkassa sportissa, pittää saa’a maholisuuen olla myötä sportissa eli toimia vapaamuotosessa fyysisessa aktiviteetissa. Visjuuni «Sportti-iloa kaikile» merkittee ette sportin pittää olla laaja, ja ette raha-asiat ei piä olla estheenä lasten ja nuorten matkassa olemisheen. Silti näyttävät tutkinnot ette joilaki lapsila ei ole raha-asioitten syystä maholisuus olla matkassa. Näin ei pitäis olla. ¶
Se ryhmä lapsia jokka kasuavat ylös köyhyyessä oon lissääntymässä Norjassa. Ko erot lissääntyvät niin samfunni ylheensä ja sporttiki häätyy olla hyvin tietonen sportin kustanuksista. Jotta kaikila lapsila olisi samat maholisuuet olla matkassa sportissa, niin met häyvymä tietää kunka met saatama auttaa niitä perheitä joila oon ongelmia. Eesvastuu tästä oon sportissa, koko samfunnissä ja kans vanhemiila. ¶
Norjassa päävastuu lasten ylöskasuttamisheen oon vanhemiila. Ja tämä koskee kans lasten osalistumista vapa-ajan aktiviteetteihin. Mitä nuorempi lapsi oon, sitä enämen lapsi tarttee vanhempien apua. Se saattaa olla auttaalasta pääsemhään treeninkeihin, kattoa pörhään ette lapsela oon oikeat tavarat ja ette het tietävät sportin reekeleistä. ¶
Norjassa sportti oon pykätty vapaehtosuutheen. Eninosassa laakeissa vanhemat toimivat treenareina ja johtajina ja meilä oon hurjan kova dugnaadikulttuuri. Se antaa tärkeän yhessäolemisen tuntheen, ja tämä tunne voi olla monele ihmiselle hyvin tärkeä. Dugnaadeihin osalistuminen on hyvä tapa kohatella muita, ja kans tutustua muihin ihmishiin. ¶
Mielenkiintonen vapa-aika antaa lissää kavereita, opettaa uushiin asioihin ja antaa piian intressejä joka kestää läpi koko elämän. Tämä oon taas tärkeää triivastumisheen ja elämänkvaliteethiin. Sportti oon Norjassa isoin vapa-ajanareena lapsile. ¶
Sporttiaktiviteetit tapahtuvat sporttilaakeissa. Tyhä Norjassa oon suunile 11000 eri urheilulaakia jokka pykkäävät erilaisia aktiviteettejä raahvaile ja lapsile. Mutta sportin pykkääminen ja pyörittäminen ei ole ilmaista touhua. ¶
Joilaki sporttilaakeila saattaa olla isot anläggit ja omat hallit ja jopa palkatut työtelijät. Nämä ja muut erot tekevät ette kustanukset osalistua voi olla erilaiset piiristä piirhiin ja sportista sportthiin. Se maksaa kans olla matkassa kilpailuissa, ja siksi kilpailuhommissa voi olla oma rahoitus jonka pitää maksaa. Tämä maksu saattaa mennä yöpymisheen, ruokhaan taikka ihan siihen reissamisheen. Monet piirit eli laakit järjestävät duugnaadia, niin ette se oma maksu olisi maholisemman pieni. Jos sinula ei ole biiliä, niin saatat kysyä kyytiä muilta. Puhu rohkiasti treenarin eli joukkuejohtajan kans näistä asioista. ¶
Eri sporteissa oon eri kustanuksia. Esimerkiksi jäähockey ja alppiinisportti oon tyyrimät sportit ko esimerkiksi koripallo, käsipallo, vapaasportti ja jalkapallo. Joskus kampheet, varustheet ja suojat oon melko tyyrhiit. Jäähockey oon semmonen sportti joka vaatii paljon suojatavaroita, ja kustanukset lissääntyvät ko lapset vanhenevat. Muista kuiten ette lapsi ei tartte net kaikista tyyrhimät varustheet, Varustheet häätyy tyhä olla praktisetja passata ikäluokhaan ja tashoon. ¶
Puhu treenarin kans näistäki asioista. Ja aina oon maholisuus ostaa käytettyjä tavaroita. Oon olemassa omia facebook-ryhmiä joissa ihmiset myyvät käytettyjä sporttitavaroita. Joskus urheiluseurat itteki pykkää käytettyjen sporttitavaroitten markkinoita. Sieltä saatat löytää hyviäkin varustheita halvala hinnala. Uuestikäyttö oon järkevää rahalisesti ja se säästää kans luontoa ja miljöötä. Joissaki komuuneissa saattaa kans lainata tavaroita. ¶
Jos sinula jostaki syystä oon raha-asiat hankalasti, niin muista ette raha-asioihin voi saa’a apua. Hankalhaan tilhaan saattaa moni joutua. Mutta se oon kuiten tähelistä ette lapset saavat jatkaa heän vapaajan aktiviteeteissä. Kysy suorhaan omalta komuunilta, minkälaista apua voi saa’a. ¶
Sie saatat vanhempana hakea apua NAV:n kautta, ja jos olet matkassa introduksjuuniprogrammissa, niin saatat kans hakea apua Flyktningetjenestenistä eli komuunin kautta. ¶
Sporttilaakeissa saatat hajottaa laskun monheen oshaan, ja joilaki laakeila oon omat solidariteettirahastot eli orningit joista sie vanhempana saatat hakea apua, Joissaki komuuneissa Punanen risti eli Frelsesarmeen saattaa kans auttaa. Ko lasku tullee, niin laskun pittää maksaa maksuajan sisälä. Jos sinula ei ole varaa, niin ota kontaktia laakhiin ja taho lykkäystä eli laskun hajottamista. ¶
Jos asut komuunissa jossa oon oma aktiviteettiopas, niin häneltä saat tietoa kunka apuohjelmat toimivat. Muuten saatat puhua sporttiraatihenkilön, terveyssairhaanhoitajan, koulunneuvojan eli komuunin kontaktihenkilön kans. Kyllä aina ratkaisu löytyy, jos tyhä tietää mistä kenkä puristaa. ¶
Sporttimailma freistaa koko ajan pittää treeninki- ja kilpailukustanukset matalina ja erityinen fokus oon lasten- ja nuortensportissa tyyreissä sporttitavaroissa. Tästä asiasta meilä oon kaikila eesvastuu. ¶
Met kaikki haluamma saa’a aikaiseksi meän visjuunin, «sportti-iloa kaikile». Visjuuni oon toki ambisiöösi! Mutta meän puolesta met olema valmhiit tekemhään paljon töitä sen etheen ette kaikki saisivat tuntea iloa sportissa. ¶
Parasportti oon sportti ihmisille joila oon funksjuunirajoituksia. Norjassa met freistaamma räätälöiä kaikile, riippumatta heän funksjuunista ja funksjuunitasosta. Sportti-ilo kuuluu kaikile! Ja oon paljon maholisuuksia. Meilä oon niin monta ko 55 erikoisförbundiä, ja näistä löytyy muun myötä jalkapallo, judo, soutaminen ja sisäbändy. Parasportissa oon neljä eri sihtiryhmää: liikkumisrajoitetut, kuulovaivaset, näkövaivaset ja kehitysrajoitetut. ¶
Parasportti  ¶
Parasportti oon yhtheisnimi sportile joka koskee ihmisiä joila oon erilaisia funksjuunirajoituksia. Norjassa oon halu ette kaikki saa mahollisuuen tuntea sportti-iloa, vaikka funksjuunikyky tai funksjuunitaso olisi mikä vain. Yli 11.000 ihmistä joila oon joku funksjuunirajoitus oon myötä norjalaisessa sporttilaakissa ja meilä oon tieten enämenkin sijaa. Oonko sinula halu aloittaa jonkun sportin, olla myötä treenarina, olla myötä jossaki styyrissä tai tehä jotain ihan muuta? ¶
Ota rohkiasti kontaktii sporttiraathiin, oman komuunhiin, sporttipiirhiin taikka Norjan Idrettsforbundethiin. Meilä oon hyvät maholisuuet olla aktiivinen parasportissa. Norjassa oon yli 55 parasportin erikoisförbundejä ja net kattavat judosta jalkapallhoon, soutamisesta kiipeämisheen, ratsastamisesta sisäbändhiin. Niin ette oon rohki paljon maholisuuksia. ¶
Parasportissa oon neljä sihtiryhmää: het joila oon vaiva liikkumisen kans, het joka kuulee huonosti, het joka näkkee huonosti ja het joila oon kehitysrajoituksia. ¶
Monila saattaa olla vaiva liikkua ja syyt tähän voi olla monet. Liikkuminen voi olla vaikia koska oon ongelmia liikumiskontrollin kans tai sen takia ette puuttuu täyet funksjuunit jalassa, käessä tai kourassa. Ongelmat voivat olla kestäviä tai lyhytaikasia, ja syyt voi olla luumurtuma, syntymäperäset fyysiset olot, tai liittyä ikhään tai tapaturmavammoihin. Norjan sporttilaakeila oon hyviä sporttimaholisuuksia liikkumisrajoitetuile ihmisille, - sekä tavalisissa aktiviteeteissä mutta kans omissa räätälöityissä sporttiryhmissä. Oon kans olemassa paljon aktiviteettiaputavaroita heile joila oon kehitysrajoituksia. Kaikki voi hakea NAV ilta aktiviteettiaputavaroita, ijästä huolimatta. Het jokka oon alle 26 vuotta, ei maksa omarahoitusta. Yli 26-vuotiaille maksimaalinen omarahoitus oon 4000 kruunua jokaiselle aktiviteettiaputavaralle. ¶
Norjassa oon kans hyvät sporttimaholisuuet heile joilla oon vaiva näkemisen kans. Het kans saattaa olla mukana tavalisissa sporttiryhmissä tai omissa räätälöityissä ryhmissä. Näkemisvaivaset tarttee tavalisesti tukihenkilön sporttitoiminnassa. Vapaehtoset ihmiset toimii tukihenkilöinä sporttilaakeissa ja arrangementeissä. Oonko tämä itea sinule vanhempana? Saatatko sie olla tukihenkilö? Norjan Idrettsforbundillä oon omat kurssit joka kouluttaa vapaehtoisia tukihenkilöiksi. Tai tartetko sie itte treenauskaverin? Monissa komuuneissa oon vapa-ajan kontaktipalveluksessa omat treenauskontakit, eli het oon vapa-ajankontakteja jokka tykkäävät treenamisesta ja het oon käynheet kurssin treenauskontaktina olemisheen. ¶
Kuulemisvaiva oon laaja sana, ja oon olemassa monitasoisia ja erityyppisiä kuulemisvaivoja. Kuurous oon korkeatasosta kuulemisen menettämistä ja kuurous voi olla syntymäperänen tai myöhemmin tullu. Kuurola ihmisillä voi olla vaikeuksia ymmärtää puhetta tai kontrolloida ommaa puhetta. Ihmiset joila oon kuulemisvaiva, joka oon lievempi ku kuurous, saattaa ymmärtää puhetta ja kans kontrolloia ommaa puhetta. Ihmiset joila oon kuulemisvaiva, saa useasti avun kuulemislaittheesta niin ette arki sujjuu paremin. Jo vuonna 1925 pykätthiin omat sportit ihmisille joila oon kuulemisvaiva. Tääpänä oon jo olemassa kaheksen kuulemisvaivaisten sporttilaakia, mutta suru kyllä ei yhthään Trondheimin pohjaispuolela. Ota kuiten kontaktia Sporttiraathiin taikka omhaan komuunhiin niin saat tietää millaisia maholisuuksia oon sinun likheelä. ¶
Norjan sporttilaakeissa oon kans hyvät maholisuuet heile joila oon kehitysrajoituksia. Sie saatat olla mukana tavalisissa sporttiryhmissä tai omissa räätälöityissä ryhmissä. Ja meilä oon hyviä esimerkkejä siitä ette ihminen joila oon kehitysrajoituksia voi päästä pitkäleki. Katelyn Garbin oon nuori nainen Stabækistä ja hän oon voittanu 41 kultaa rytmisessä sporttijumpassa ja hän oon kans Norjan ensimäinen treenari Special Olympicsissä jolla oon Downs syndroomi. Oon siis maholista olla sekä uutöövari että treenari vaikka olisi joku kehitysrajoitus. ¶
Sillon ku osalistuu kilpailuihin, niin osalistujat klassifiseerathaan sen mukhaan ette kunka vahva se funksjuuninrajoitus oon, niin ette se kilpailu olisi kaikile yhtä reilu. Het joila oon isot ambisjuunit, niin moolina saattaa olla Norjan mestaruus taikka olla Norjan representantti Paralympicsissä, Deaf-lympicsissä taikka SpecialOlympics World Gamesissä. ¶
Puhas sportti meinaa ette kaikila oon samat ja reilut maholisuuet olla matkassa. Ei ole luppaa käyttää epäpuhtaita taikka luvattomia mitteleitä omien tuloksien parantamiseksi. Se oon rohki tähelistä pittää sportin puhas juksaamisesta ja huonoista meiningeistä ja ette kaikki seuraa sportin fair-play-reekeleitä. Vanhempana sinun häätyy näyttää hyviä meininkejä ja olla positiivinen roolimalli lapsile. Jos olet epäsikkari mitä oon lupaa tehä ja mitä ei, niin kysy sporttilaakista. ¶
Puhas sportti  ¶
Puhthaan sportin idee oon, ette kaikki saattais osalistua tasaverttaisin ehtoin. ¶
Ei ole lupaa käyttää konstitekoisiä eli luvattomia mitteleitä omientuloksien parantamiseksi. Fair play suojelee sportin arvoja. Se auttaa pitämhään sportin puhthaana huijaamisesta ja huonoista vaikutuksista. Se turvaa ette aktiviteetit ja toiminat ovat turvalisissa ja kunnioittavissa miljöissä. Jokkaisen kuuluu tuntea, ette sportti antaa heile jottain takaisin, riippumatta oonko aktiivinen, johtaja eli publikummi. ¶
Se oon tärkeä olla tietonen omista mielipitteistä ja mikä oon omat arvot, ja ette nämät passaa yhtheen sportin arvoihin. Ole esikuva, eesauta Fair playtäja sano selvästi ei huijamisheen. Jos sie sportti-elämässä kohtaat eettisheen eli moralisheen ongelmhaan, tahi sie et ole sikkari ette mikä oon lupa tehä eli ei, niin ota kontaktia treenarhiin tahi johtajhaan. Monet käyttäävät esimerkiksi ravintolissää, ja se oon ravintoainheen tahi fysiologisesti vaikuttavan ainheen konsentreerattu lähe. Oon olemassa riski, ette tietyt ravintolisät saattaa olla saastaisia, elikkä ette produkti sisältää kiellettyjä ainheita dopinglistalta ilman ette sitä mainithaan produktissa. ¶
Doping oon yksi huijaamisen malli, ja ussein oon kyse lääkeainheesta jota otethaan oman prestasjuunin parantamiseks. Kaikki Norjan sporttivaimot ja –miehet häätyy följätä Norjan idrettsforbundin ja Olympia- ja Paralympiakomitean doping- reekeleitä. ¶
Ei sporttilaakila, eikä sporttihaaroilla, saa olla omia dopingreekeliiä. Net kaikki häätyy följätä internasuunaliset reekelit ¶
Oon usseita asioita joka oon doping-reekelirikkomus. Luvattomien aineitten tai metodien käyttö oon tieten luvatonta. Korkeapaikanhuonheen käyttö oon esimerkiksi Norjassa kielettyä. Oon kans dopingreekelirikkomus kieltäytyä antamasta dopingpröövin, freistata pilata pröövin, tuo’a kiellettyjä ainheita Norjhaan tai tyhä olla yhessä treenarin kanssa joka oon suljettu ulos sportista dopingtuomion vuoksi ¶
Sportin tarkoitus oon, ette osalistuu ilman minkälaista juksaamista. ¶
Pojila ja tytöilä oon samat maholisuuet olla sportissa matkassa. Ei ole olemassa sporttia johon tytöt ei voi osalistua. Monessa sportissa tytöt ja pojat oon samoissa treeninkeissä, mutta kilpailuissa het oon eriksheen. Monissa laakisporteissa, niin ku basketpallossa, jalkapallossa ja volleypallossa, oon omat tyttölaakit ja poikalaakit. Norjassa moolina oon ette kaikki jokka halluu olla, saa olla sportissa, ja ette sportti oon turvainen areena kaikile. ¶
Samanlaiset maholisuuet pojile ja tytöile  ¶
Norjassa sportin visjuuni oon: «Sportti-iloa kaikile». Se merkittee ette tytöilä ja pojila pittää olla samanlaiset maholisuuet sporthiin. Sportti oon Norjan isoin vapaehtonen organisasjuuni ja Norjassa 90 prosenttia kaikista alle 12-vuotiaista lapsista oon matkassa jossaki sportissa. Se oon tavalista ette lapset alkavat sportissa samanaikasesti ko alkavat koulhuun, elikkä 6- vuotihaina. Joku alkaa ennen ja joku jälkhiin. ¶
Eninosa sporttitarjouksista tapahtuu jälkhiin kouluajan, eli jälkhiin kello 16:00. Joissaki paikoissa oon SFO-aikana maholisuus sportthiin. Se oon sinun into ja mitä oon tarjola sielä missä sie asut joka päättää mitä sporttia sie saatat tehä. ¶
Se oon soma olla yhessä muitten kans joila oon samat intressit ja halut. Ja ei ole yhthään sporttia joka ei sopis tytöile kans. Maholisuuksia oon paljon ja se oon hyväette lapset saavat freistata monenlaisia aktiviteettejä. Ja oon hyvä ette nämät aktiviteetit oon erilaisissa miljöissä, esimerkiksi sporttihallissa, mettässä, lumessa, jään päälä eli veessä. Joilaki sporttilaakeila oon «Allidrett», se meinaa ette lapset saavat pruuvata ja oppia erilaisia sporttia ja aktiviteettejä, erilaisissa miljöissä. ¶
Vanhemat saattavat tietysti yhessä urheila lastensa kans erilaisissa tilanteissa ja paikoissa riippumatta lähialuheen organiseeratusta sportista. Vaihteleva ja monipuolinen aktiviteetti antaa lapsile hyvän lähtökohan hallita oman kropin, ja myöhemin osalistua monenlaishiin sporttilajeihin. ¶
Kaikile lapsile oon tärkeä ette heilä oon aktiivinen ja mielenkintonen vapa-aika. Joku haluaa laakisportthiin, esimerkiksi pelata koripalloa, potkupalloa eli lentopalloa. Näissä aktiviteeteissä laakit oon usseimiten jaettu poikien ja tyttöjen laakeihin. Joku taas triivastuvat individuaalisissa sporttilajeissa niin ko laukkomisessa, hihtamisessa, uimisessa eli tappelusportissa. Individuaalisissa sporttilajeissa pojat kilpailee poikia vasthaan ja tytöt kilpailee tyttöjä vasthaan, mutta pojat ja tytöt treenavat yhessä. ¶
Sportti oon tyhä yksi monesta vapa-ajan aktiiviteteistä jota saattaa tehä. Oon kans olemassa korpsii, kuoroja ja teatteriryhmiä lapsile. Joskus sie häyvyt vanhempana auttaa lapsesi löytähmään sopivan aijjankulun eli aktiviteetin. Mielenkiintonen vapa-aika oon tärkeä lapsile. Mutta met tarvima kans jälkikäsin elämässä fyysistä, liikkuvaa, sosiaalista ja mentalista stimulointia. Sportin kautta saapi kavereita, oppii uusia juttuja ja ennenkaikkia oppii tuntemhaan ittensä. Ja niile jokka oon tulheet tänne Norjhaan muualta, sportti oon hyvä maholisuus oppia norjan kieltä. Sporttielämän raavaspersuunana opit tuntehmaan muita raavaspersuuneja ja se oon hyvä sinule ittele ja sinun lapsile. ¶
Ko lapset vähän vanhenevat niin laaki eli klubi joskus reissaa kilpailuihin tai arrangementeihin, ja silloin saattaa olla pakko yöpyä. Tämä oon tavalista eikä se ole vaaralista. Matkassa oon myötä joku laakin johtaaja joka oon vastuussa lapsista ja kokojoukosta. Oon kans myötä muita raavaspersuuneja. Ilmota miellelhään jos sie haluat olla matkassa ja sinula oon siihen maholisuus. Se oon tärkeä ette oon monta raavasta matkassa näilä reisuila. Reissaaminen oon positiivinen ja tärkeä kokemus ja ussein lapset muistavat nämät reisut koko elämän aian. Net oppivat tuntemhaan laakikaverit uuela tavala ja saavat uusia kavereita. Tämmösellä reissula oppii kans paljon sosiaalisia asioita, esimerkiks olemhaan muitten kans pitempiä aikoja ja pitämhään huolta omista kampheista. Näin kasuaa ittenäisyys. Yöpyminen saattaa vaikka tapahtua kouluissa. Aina oon joku raavas yöpymässä lasten kans. Lapsila oon oma nukkuma-alusta, nukkumapussi ja omat kampheet matkassa. ¶
Tutkinnot osoittavat ette tytöt, joila oon maahansiirtymistausta, ovat vähemän myötä sportissa. Siihen oon sikkaristi monta syytä. Mutta mooli oon kuitenki ette kaikki joka haluaa olla matkassa sporttielämässä saa siihen maholisuuen. Sporttiarena pittää olla turvalinen kaikile jäsenille. Sporttimaailmassa oon mies- että vaimojohtaajija ja -treenareita, vaikka eninosa vielä oon miehiä. Oon toivet ette tulisi enempi vaimotreenareita ja -johtaajia, ja met tehemä alatti aktiivisesti työtä tätä varten. Kaikki tytöt ja kaikenikäiset tytöt saavat olla myötä sportissa. ¶
Tytöt jokka ovat puperteetissä saattavat olla matkassa vaikka heilä oon kuukautiset. Moni aktiviteetti oon itte asiassa hyvä apu kuukautisvaivoihin. Sportti aktiviteetinaikana saattaa käyttää tampongia eli sitteitä, mutta jos aikkoo uijja niin tampongi toimii paremmin. Jos näistä asioista oon kysymyksiä niin saattaa kysyä naispuolisen treenarilta eli sairhaanhoitajalta eli muilta luotettavilta. Netissä oon kans enempi tietoa näistä asioista. ¶
Sportin kautta sie saatat kehittyä ihmisenä. Myötä sporttilaakeissa oon selvät ja huolehtivat treenarit ja johtaajat. Nämät raavhaat oon useasti vanhemat jokka tekevät näitä hommia talkootyönä. Oon aina persuunatarvet tähän työhön, ja siks oon hyvä jos sie kysyt ette saatatko auttaa jossaki paikassa eli tehtävissä. Se oon kans tärkeä ette sie raavhaana olet joskus matkassa lapsitten kans sportti-tapahtumissa tai treeningeissä. Sie opastut treenarhiin ja samala se oon tärkeä sinun lapselle ette sie olet matkassa. Sportissa on kans tarjola kursseja jos haluat oppia enämpi näistä teemoista. ¶
Kaikki jokka oon matkassa norjalaisessa sporttihommassa, joka vaatii työtely ja luottaminen alaikästen lasten eli vammaisten kans, häätyvät näyttää siihen tarkotetun poliisiatestin. ¶
Sportissa oon omat elämisreekelit jokka antava ohjeita sporttilasten vanhemmiille. Met toivoma ette vanhemmat oon lapsile esikuvana ja tukena. Siksi oon tähellistä olla tietonen omasta roolista. Sinun engasjementti ja matkassaoleminen merkkaa paljon sinun lapsele ja koko sporttimiljöölle. ¶
Sporttivanhemmiitten elämisreekelit  ¶
Raavaspersuunana sporttielämässä sie olet tärkeässä roolissa. Sinun häätyy olla sinun lapsele tukena mutta kans olla positiivinen auttaaja kaikile lapsile. Hyvät raavaspersuunat oon esikuvia ja näin kans tietosia omasta roolista. Meän 19 sporttireekelien meininki oon auttaa sporttielämän raavaspersuunia olemhaan juuri niin. ¶
Sporttielämän olemisreekelit kaikile raavaspersuunille: ¶
Oon tähellistä, ja lasten interessien mukhaan, ette vanhemmat oon lasten tukena sporttilaakeissa. Tämän voi tehä monela tavala, kans kotona ja sporttilaakissa. Esimerkkejä tästä oon ette sie katot pörhään ette lapsela oon oikiat sporttitavarat ja ette het tulevat oikeassa ajassa treeninkeihin tai vaikka se ette sie kuskaat lapset kamppeihin. Esimerkkejä oon kans ette vanhemmat oon matkassa treenareina tai styyrijäsenenä tai vaikka myymässä kioskitavaraa arrangementeissä. Matkassa oleminen auttaa sinun nähä ja olla osaa sinun lasten sporttielämyksiä, nähä lasten sporttikehitystä ja kans tutustua muihin vanhemphiin. ¶
Vanhempana oleminen sportissa tuopi mukana paljon positiivista  ¶
Norjan lasten ja nuorten sporttielämä oon pykätty klubeihin ja näin kans vanhemmiitten pyörittämä. Norjassa sportti oon organiseerattu laakeissa ja laakit oon Norjan idrettsforbundin alla ja kans olympisen ja paralympisen komitean alla. Aktivititeetit oon melkein kaikki kouluajan ulkopuolela, eli käytänössä kello neljän jälkheen. Sporttilaaki oon demokraattinen organisasjuuni jonka driivaa vanhemmat ja muut raavaspersuunat. Hyvin monele motivasjuuni olla matkassa oon heän oma halu pykätä lähialuheen lapsile ja nuorile hyvät maholisuuet ylöskasuamisheen. Vapa-ehtosena sportissa sie tehet työtä ilman ette sie saat rahhaa työstä. Sie olet ilman palkkaa treenari, istut styrissä, olet kaffilavahtina, ajat hihtamislatuja tai leivot kakkuja. Kaikki nämät tehtävät oon sitä mitä met sanoma dugnaadiksi. Ja dugnaadina teemä isoja niin ku pieniäki tehtäviä. Dugnaadi oon mukana muissakin vapa-ajan aktiviteeteissä, ei vain sportissa. ‍ ¶
Oon luonnolista ette sie raavaspersuunana seuraat sinun lapsen intressiä ja intoa. Ole myötä vanhemmiitten mööteissä, treeneissä, dugnaadeissa ja kohattelee sielä muita raavaspersuuneja. Kato pörhään ette lapsela oon kaikki sporttitavarat mitä hän tarvittee ja kysy treenarilta jos olet epäsikkari. Oon tärkiä ette lapsi oon paikala oikeassa ja sovitussa ajassa. Ja se oon tärkiä mellata treenarile jos sinun lapsi oon poissa tai myöhässä treeninkeihin. ¶
Se oon siis hyvin tähelistä ette klubi saa sinun lapsen ja sinun kontakti-informasjuunin. Klubi tarttee nimen, adressin, syntymä-ajan, mobiilinumeron ja epostin. Näin klubi pääsee lähättää sinule ja lapsele kaiken tarvittavan informasjuunin. Joskus harjoituksia siirrethään, joskus kutuma möötteihin taikkapas retkeihin. Klubi tarttee kans kontakti-informasjuunia ku lapsi mellathaan jäseneksi ja ku klubi tekkee jäsenille försikrinki-sopimuksia. ¶
Sportin sosiaalinen aspekti oon kans rohki tähelinen. Sportin kautta lapset saavat ystäviä huolimatta sukupuolesta, ijästä taikka asuinpaikasta. Se voi kans olla sosiaalisesti hyvin merkittävä sinun lapsele ette sie olet mukana heijaamassa treeninkeissä ja turneerinkeissä. ¶
Ku sie tulet kattomhaan ku sinun lapsi treenaa, niin se oon sinun tehtävä kattoa pörhään ette lapsi triivastuu ja ette tartteeko lapsi jotain. Treeninkit oon kans hyvä tilaisuus sinule tulla tutuksi treenarin tai muitten vanhemmiiten kans. ¶
Meän mielestä se oon tärkein asia koko maailmassa ette vanhemmat oon myötä lapsen vapa-ajassa ja oon jakkaamassa vapa-ajan ilot lapsen kanssa. Se oon niin ette suuri osa lapsen elämän isoista tapahtumista ja kokemuksista tapahtuu vapa-aikana. ¶
Kyytittäminen aktiviteetteihin  ¶
Jos sie olet vasta siirtyny Norjhaan, niin sporttiaktiviteetit oon rohki hyvä paikka oppia kieltä ja tutustua muihin. Meilä oon hyviä esimerkkejä siitä kunka ihmiset oon saanheet työn sporttilaakin raavaspersuunaverkon kautta. ¶
Joskus laaki saa olla myötä aktiviteeteissä joka ei ole lähialuheella. Jos sinulla ei ole omaa biiliä, niin sie saatat tietenki kysyä muilta vanhemilta. Jos biilissä oon sijaa, niin siekin saatat olla matkassa lapsen lisäksi. Monet laakit järjestää yhteiset kyytittämiset jos oon tapahtumia kaukana. Kyytittämisen tarpheesta sinun kannattee puhua treenarin kanssa. Treenarilta ja muilta vanhemilta voit kysyä kaikesta mitä liittyy kyyteihin. ¶
Sportti tarvittee sinua  ¶
Sporttilaaki oon siis vanhemmiiten ja muitten raavaspersuunien driivaama, ja kaikki tapahtuu vapa-ehtosella työlä. Joku halluu olla treenari, toinen ehkä vanhemmiiten kontakti, ja monet häätyy olla mukana pitämässä huolta tavaroitten, anleggien, raha-asioitten ja organisasjuunin kanssa. Se oon ihan tavalista ette vanhemat ja raavaspersuunat häätyy tehä työtä ilman rahhaa niin ette aktiviteetit ja treeningit voi olla olemassa. Jos sie et joskus saata olla matkassa työtelemässä, niin se oon tosi tähelistä ette sie mellaat meile siitä. Ilman dugnaadia sporttielämä ei pysty elämhään. ¶
Monet klubiit oon satsanheet klubitaloihin ja anläggeihin ja näitten kunnossa pitääminen maksaa rahaa. Tekemällä dugnaadia vanhemat ei tarte maksaa sporttilaakeile niin paljon ommaa rahaa. ¶
Eikä dugnaadia tarte pölätä. Dugnaadissa triivastumma yhessä ja pääsemä tutuksi toisten ihmisten kans. Ja se oon oikiasti ilo yhessä tehä työtä yhtheisen moolin saamiseksi. ¶
Oversatt til kvensk av Kainun institutti – Kvensk institutt 13.09.2019 ¶
Karttabrusjyyri Raisin kansalistaras ¶
Laita 1 ¶
Raisin kansalistaras ¶
Kartta ja informasjuuni ¶
Tervettulemaa Norjan kansalistarhaissiin ¶
Laita 2 ¶
Tervettulemaa Raishiin ¶
Raisin kansalistarhaa pittää sisälä vaara- ja laksoalan missä oon canyon, jokilaksot, märkämaat ja korkkeitten vaaroin alat. Täälä oon Raisinjoki, kurkkiit ja hyvvii pyytö- ja onkimapaikkoi, ja täälä sie saatat kulkkeet jokivenheelä. ¶
Raisinjoki, yksi Norjan harvoista isolohen jovista, virttaa kansalistarhaan läpi. Arvelhaan ette joki oon saanu nimen vanhaannorjan sanasta  rísa  , joka meinaa «nousta». Arvelhaan ette se peekkaa joven veentashaan ja virttauksheen mikä saattaa muuttuut hopusti ko sattaa paljon. Raisinjoki oon haamustannu lakson niin ette siitä oon tullu canyon viimi jääkauen jälkhiin, ja sillä oon usseemppii laitajokkii jokka huilathaan kurkkiina valtajokheen. Niistä silmhiinpisttääviin oon Molliskurkkii, joka puttoo yhtheensä 269 meetterii. ¶
Oris-Haltiin maisemansuojeluala oon korkkeitten vaaroin alala joka mennee Suomen rajjaa pitkin. Oris-Haltiin vaaralta, joka oon 1361 meetterii korkkee, saat hyvän ylinäkymän alan yli. Täältä oon tyhä 2 kilomeetterin matka Suomen korkkeimphaan vaarhaan Halthiin (1326 m), joka oon maisemansuojelualan ulkopuolela. ¶
Raisii käskethään «kolmen kansan kohattelun» paikaksi. Norjalaiset, kväänit ja saamelaiset oon läpi aijat pitänheet alan resyrsiitä. Laksossa näkkyy ette sielä oon kuljettu ja ihmiset oon noutanheet sieltä ittehele elämäntarppheet. Täälä oon muun myötä usseita tervahauttoi ja arinoita, ja kans pyytötällinkiitä villiporroi varten. Seiman kohala oon pahtapriimustuksii varhemasta metalliaijasta saakka, ja arvelhaan ette net oon kiini 3800 vuotta vanhaat. ¶
Raisin kansalistarhaassa saatat kokkeet luonttoo jännittäävälä tavala, sekä kesälä ja talvela. Sie saatat kulkkeet jalan, kaanula, jokivenheelä tahi rattastaat. ¶
Laita 3 ¶
Kuvateksti kuva 1: ¶
Molliskurkkii oon mahtaava. ¶
Kuvateksti kuva 2: ¶
Raisinjokkee saatat kans ihhaila jokivenheestä käsin. ¶
Laita 4 ¶
Elämykset ¶
Raisin vaihetteleva maisema anttaa paljon maholisuuksii muistorikkhaile elämyksile sekä kesälä ja talvela. Kesälä oon helppo päästä lakshoon. Sie saatat kävelä jokivarren polkkuu pitkin ja kulkkeet jokkee pitkin jokivenheelä tahi kaanula. ¶
Vajeltaminen ¶
Pohjaiskalotin tie, joka oon kans osa E1stä, mennee kansalistarhaan läpi. Raisinvankan vestapuolela tämä tie kulkkee sekä Suomen, Norjan ja Ruottin läpi. Se tien osa joka kulkkee Raisinvankan läpi (Saarajovesta kiini Raisinjärvheen saakka) oon kans histuurinen vajelustie. Tien varrelta löyttyy usseita hyttii mitä saat pittäät. Jokkut oon aukinaiset, ja toissii häyttyy reserveerata etukätheen. ¶
Kulkkeet kaanula ¶
Kulkeminen kaanula Raisinjovela missä oon 100 meetterin korkkeet kiviseinät, oon mahtaava elämys.  Ko jovessa oon tavalinen vesimäärä, niin se oon helppo mennä kaanula Alakurkkiin ja Saarajoven välilä, ko oon paljon suvanttoi ja tyhä vähän kovavirttaissii nivvoi. ¶
Onkiminen ¶
Raisinjovessa saatat onkkiit lohta kiini Iimonkurkkiisseen saakka. Joka vuosi otethaan isolohta yli 20 killoo. Ihmiset tykäthään kans onkkiit kansalistarhaan tunturijärvissä sekä kesälä ja talvela. ¶
Jahti ¶
Kansalistarhaassa saattaa jahata sekä elkkaa ja pikkueläviitä, ja Raisijärven alala oon eriliikaisen populääri jahata pikkueläviitä. ¶
Jokivenet ¶
Jokivenheen oon pykätty niin ette se passaa justhiin Raisinjokkee varten. Se ette saattaa mennä näilä jokivenheilä jovela, oon tähelinen tyristiprodykti Raisin kansalistarhaassa. Jokivenheelä kojet Raisinvankan uniikkii vesistöluonttoo mahtaavalla tavala, ja samala sie saatat oppiit yhen tärkkeen osan paikalisesta kylttyyrihistuuriista. ¶
Hihtaminen ¶
Talvela se oon fiini hihata hyttiin välilä Raisinvankassa tahi tunturissa. Januaarikuusta kiini marsikuuhun saakka saattaa hyvin kulkkeet jään päälä. Lakson kurkkiit seisothaan silloin niin ko jäätynheet pilaarit pahtaseinissä. ¶
Skuutterilattuu ¶
Sapista Somajärvheen mennee rekreasjuunilattuu skuutterii varten. Komuuni aukaissee lattuun joka talvi desemperi-/januaarikuussa ja pannee sen kiini 1. maikuuta. ¶
Laita 5 ¶
Kuvateksti kuva 1: ¶
Hyvät hihtokelit talvela. ¶
Kuvateksti kuva 2: ¶
Ko kuljet kaanula, niin saatat kokkeet kansalistarhaan jännittäävälä tavala. ¶
Kuvateksti kuva 3: ¶
Onkiminen Raisinjovessa ¶
Laita 6 ¶
Fakta ja informasjuuni ¶
Raisin kansalistarhaan perustethiin vuona 1986, ja sen ala oon 803 km² ¶
Missä oon Raisin kansalistaras? ¶
Raisin komuunissa, Tromssan fylkissä. ¶
Kunka mie pääsen sinne? ¶
Lennä Tromssan kaupungista Rässikäisen lentohaminhaan ja ota taxin Hansinkentthään. Mene biililä tahi byssilä E6-tietä pitkin Alattiosta tahi Nordkjosbotnista/Tromssan kaupungista, tahi E8-tietä ja Riikintietä 91 Yykeänmuotkan kautta. Hansinkentästä oon 46 kilomeetterin matka biililä Saarajokheen, mistä sie alat mukat ylös Raisinvankkhaan. Jos alat Kuolaksesta: Kaivuonon Pirttavaarasta oon 10 km Ankerlihaan FV333-tietä pitkin. Sitte menet Kuolaksheen anläkkitietä pitkin, nuoin 17 kilomeetterii. ¶
Jos alat Raisinjärvestä: Koutokeinosta biililä nuoin 30 kilomeetterii Biedjovagghiin käsin. Sitte vaj  elat  4 kilomeetterii Raisinjärven hytäle saakka. Tahi menet Pohjaiskalotin tietä pitkin Koutokeinosta Raisinjärven hytäle. ¶
Kansalistarhaan kylä ¶
Hansinkenttä ¶
Kansalistarhaan kylästelysentteri ¶
Haltiin kansalistarassentteri, Hansinkenttä ¶
www.reisanasjonalpark.no ¶
Näkymäpaikka ¶
Ovi Raishiin – Visitor point Raisinvankka, Saarajoki ¶
Aloituspaikat ¶
Ovi Raishiin – Visitor point Raisinvankka Kuolas – Kaivuononvankan kautta Raisinjärvi – Koutokeinon kautta      Kilpisjärvi (Suomi) – Pohjaiskalotin tie ¶
Tyristiinformasjuuni ¶
Haltiin tyristiinformasjuuni ¶
Likheiset suojelualat ¶
Oris-Haltiin maisemansuojeluala   Javreoaivit luononreservaatti      Reisautløpet luontoreservaatti Spåkenesøra luontoreservaatti   Lindovara luontoreservaatti Pihkahistamaelva luontoreservaatti Gearpmesorda luontoreservaatti   Käsivarren erämaa-alue (Suomi) ¶
Hallinta ja valvonta ¶
Staatin luononvalvonta: ¶
Lähätä SMSin telefuunhiin: 950 01 881 ¶
Lissää informasjuunii ¶
www.norgesnasjonalparker.no ¶
www.reisanasjonalpark.no ¶
Laita 7 ¶
Kasvut ja elävät ¶
Kansalistarhaan geografii, kliima ja kivipohja ja vaihetteleva maisema annethaan hyvät elämänehot erilaisile kasvuile ja eläville. ¶
Kasvut ¶
Kansalistarhaassa oon registreerattu 385 kasvusorttii. Tämä oon korkkee määrä, sekä Pohjais-Norjassa ja muutoin Norjassa. Monnii näistä sortiista löyät jänkässä, mettässä ja jokivarrela, niin ko esimerkiksi ruostetvilla, jänkänkeltakukka,  mesimarja,  pohjaisennellikki og ruuhokaura. Kansalistarhaan eteläisimässä osassa löyät ainuat norjalaiset kuusipuut jokka kasuthaan luonolisesti Tromssan fylkissä, yhtheensä kolme puuta. ¶
Elävät ¶
Kansalistarhaassa oon monnii erilaissii eläviitä. Täälä oon tavalista löyttäät elkan, ilveskissan ja ahman jäljet. Pruunikarhu saattaa kans käväistä alala. Raisinjovessa oon nähty kivihylkheitä. ¶
Kalat ¶
Raisin vesistö oon yksi tähelissiimiistä vesistöistä, mikä oon lohta, meritammukkaa ja merirauttuu varten Tromssan fylkissä. Ahven, siika ja hauki löyythään kans täälä. ¶
Linnut ¶
Raisin vaihetteleva luonto luopi elämänehot monile erilaisile lintulajiile. Täälä oon registreerattu yhtheensä 122 lintulajjii, mutta Raisi oon tunnettu petolinnuista. Pystöissä pahtaseinissä soppii laittaat pesän, ja täälä pesithään muun myötä kuningaskokko, puimhainen ja riekkohaukka. Raisinjärven jänkkäaloila löyttyy harvinaissii öystän linttui niin ko ruostetkuovi, mustakaalaaja ja jänkkäjaara. ¶
Poronhoito ¶
Suuri osa kansalistarhaasta oon poronhoittoo varten, ja yli 20 000 kesyporroo piethään näitä alloi. Ko ihmiset kuljethaan alala, niin se häirittee porroo, ja ushein poro vieroo alloi missä oon paljon väkkee ja/tahi koirii. Sen tähen se oon tärkkee ette vierhaat Raisin kansalistarhaassa ei häiritte porroo, eriliikaisesti kantamaaikana (maikuu-jyynikuu) ja rykimäaikana (oktoperikuu-novemperikuu). ¶
Laita 8 ¶
Kuvateksti kuva 1: ¶
Porotokka. ¶
Kuvateksti kuva 2: ¶
Mesimarja oon yksi monista lajiista mitä löyät kansalistarhaassa. ¶
Kuvateksti kuva 3: ¶
Riekkohaukka oon meän issoin haukka. Se oon yksi monista petolinnuista joila oon pesä Raisissa. ¶
Laita 9 ¶
Maisema ¶
Kansalistarhaan maisema vaihettelee paljon. Pohjaisvestassa oon ahas jokilakso, tunturhiin käsin etelässä oon laajat jänkkä- ja vaaramaat. Viimi jääkauen aikana ja sen jälkhiin oon jäätikön skuuraaminen ja sulaveen työ haamustanheet Raisinvankan yheksi Norjan silmhiinpisttääviimiistä laksoista. ¶
Finmarkussa Koutokeinon tunturissa, missä oon laajat kuolpanot ja jänkät, kulkkee Raisinjoki ahtaitten kurruin läpi Imon kohala alas laksoo, missä laksonpohja tullee latteemaksi ja joki rahoittuu. Suomen riikinrajala oon vaaramassiivi Oris-Haltii. Samanimisestä maisemansuojelualasta löyttyy suuret kvartäärigeoloogiset arvot, ja se oon muun myötä siitä syystä ette allaa suojelhaan. Raisinvankka oon täynä jäänsullaamisen jälkkii viimi jääkauen aijalta. ¶
Raisin kansalistarhaassa oon kivilajjii jokka oon yli 2,6 miljardii vuotta vanhaat. Saatama lukkeet geoloogisen histuurin pahtaseinistä jokka menhään ylöskäsin laksoo. Alakurkkiin kohala saatat nähhä nämät alkuaijan kivilajit. Lisäksi näjet kans rullakivitievat jokka jäätikkö oon jättäny viimi jääkauen jälkhiin. Yksi kansalistarhaan mahtaviimista nävyistä oon Molliskurkkii, mikä oon Pohjais-Norjan korkkein vesiputtous. ¶
Kuvateksti: ¶
Raisinvankka Luvddiidvuopmista käsin. ¶
Tervettulemaa, ota vaarin luonosta ¶
Tervettulemaa mukale kansalistarhaasseen! Täälä oon sija monile jos perustamma ihmisistä ja elävistä meän ympärillä. Kansalistarhaat oon parasta Norjan luonttoo. Niitten suojelu oon myötä ottamassa vaarin maisemasta ja monniin eläviitten ja kasvuin elämänaloista. Tällä tavala saatama vielä tulleevaisuuessaki kovota hyvvii mukkamuistoi. ¶
Jokamiehenoikkeus.  Sie saatat kävelä missä halluut, jalan tahi hihtamalla. Saat kans syklätä ja rattastaat etableeratuila poluila. Muista ette porot ei kestä häirityksii kantamaaikana kevväälä ja rykimäaikana syksylä. Leppää missä halluut, mutta muista, ette olletikki rykimä- ja pesimäaikana (marsikuu-jyynikuu) muutamat elävät oon erikoisen haavoittuuvat. Jos tullee häirityksii, niin linnut saatethaan vieroot pessää ja jättäät omat poikaset. Saatat panna pysthöön teltan minne halluut, jos se oon yli 150 meetterii pois asutusta huonheesta tahi hytästä. ¶
Raisista löyttyy jälkkii  siitä ette ihmiset oon pitänheet allaa jo monnii tuhanssii vuossii.   Anna siksi kylttyyrimuistot niin ko tervahauat, pyytökuopat ja pahtapriimustukset olla rauhassa. Opi lissää kylttyyrimuistoista jokka löyvythään lakson histuurisen vajelustien varrelta. ¶
Roska.  Muista korjustaat ittesti jälkhiin, ja ota roskat myötä kothiin. ¶
Saatat laittaat valkkeen  läpi vuoen, kans 15. aprillikuun ja 15. septemperikuun välilä, paikoissa missä ei ole maholista ette syttyy tulipalo. Piä valkkeesijjoi mikkä oon jo olemassa tahi sytytä valkkeen semmoisheen paikkhaan mihin se ei jätä jälkkee. Piä oksii jokka oon puonheet puista tahi polttopuuta mitä oon pantu framile. Ei ole lupa hakata puita. ¶
Pyytö ja onkiminen.  Kansalistarhaassa saat pyyttäät ja onkkiit niin ko meri- ja ulkokentilä muutoinki lain jälkhiin. Ei ole lupa pittäät elläävää kallaa syöttönä. ¶
Kokkoo marjoi ja sienii tyhä  omhaan pithoon. Täälä löyttyy usseita harvinaissii kasvusorttii, ja jokku niistä oon vaikkee tunnustaat. Juuri sen tähen se oon tärkkee ette et kokkoo muuta ko tyhä marjoi ja sienii. ¶
Ei ole lupa kulkkeet muturikulkuneuvoila  kansalistarhaassa. El-sykkelin räknäthään kans muturiajoneuvoksi suojelualoila, ja jos aijot semmoista pittäät, hääyt kyssyyt luvan. Kansalistarhaassa oon kuitenki lupa pittäät tradisjunellii jokivenettä jossa oon pörämuturi. ¶
Saatat ottaat koiran myötä,  mutta 1. aprillikuun ja 20. aukustikuun välilä oon pakko pittäät koiran kiini. ¶
Ko plaanat hyvin, saat hyvvii mukkaelämyksii! ¶
Laita 11 ¶
Karttainformasjuuni Raisin kansalistaras ¶
Tervettulemaa luonthoon ¶
Tämän kartan oon laitettu Norjan kansalistarhaat -merkkitavaraa varten. Kaikki Norjan suojelualat, suojelukategoriista henkkaamatta, oon osa tätä merkkitavaraa. ¶
Nämät kartat oon laitettu sen tieon pohjalta, kunka suojeluallaa piethään ja mikkä alat ei kestä ette sielä käyhään. Tämä kartta ei ole mukkakartta, mutta se anttaa sinule ylinäkymän siitä, mitä suojelualala ja sen ympärillä löyttyy. ¶
Kansalistarhaan kylästelysentteri ¶
Hansinkenttä ¶
Halti-rakenuksessa Hansinkentässä oon Raisin kansalistarhaan kylästelysentteri. Täältä saat informasjuunii kansalistarhaasta. Täälä oon kans tyristiinformasjuuni, biblioteekki, kylttyyritalo ja museumipuohi, ja Pohjais-Tromssan museumin näyttely «Kohtaamiset», mikä muistelee väjestä, luonosta ja kylttyyristä Pohjais-Tromssassa. ¶
Näkymäpaikka ¶
Ovi Raishiin ¶
47 km Hansinkentästä pois oon Ovi Raishiin. Rustinki oon auki läpi vuoen, ja alala oon informasjuuni, tunturibiblioteekki, leppäämäpaikat ja hyysikkä. Net keilä oon DNT-avvain, saatethaan yöttyyt Nordkalottstuassa kesäsesongin aikana. Täältä saatat alkkaat sinun mukan Raisin kansalistarhaasseen. ¶
Kansalistaraskylä ¶
Hansinkenttä ¶
Hansinkenttä oon E6n varrela, ja yhessä Rässikäisen kans se oon regiuunisentteri Pohjais-Tromssassa. Ko hunteeraa ette täälä assuu nuoin 3000 ihmistä, niin siihen verratunna täälä oon paljon kauppoi ja syömäpaikkoi. Hansinkentästä saatat vajelttaat tahi hihata vaaroissa ja mettissä likelä sentrumii. Storsteet – Stuora ánat (1024) ja Jyppyrä (876) oon kaksi merkittääviimiistä vaaroista. Raisinjoven suu oon Hansinkentässä. ¶
Parkkeeraus ¶
Tyristihyttä, ei palveluu ¶
Näkymäpaikka ¶
Fotopaikka ¶
Kesäpolut ¶
Skuutterilattuut ¶
Ski ¶
Halti nasjonalparksenter, Storslett ¶
www.reisanasjonalpark.no ¶
Utkikkspunkt ¶
Ovi Raishiin – Visitor point Reisadalen, Saraelv ¶
Halti turistinformasjon ¶
www.norgesnasjonalparker.no ¶
www.reisanasjonalpark.no ¶
Plantelivet ¶
Seite 11 ¶
Utkikkspunkt ¶
Ovi Raishiin ¶
Utkikkspunkt ¶
Fotopunkt ¶
Kieli- ja prošektityöteliijän virka oon lähtökohtasesti 100 % virka, met toivoma ette sie aloitat työssä mahđolisiman hopusti ja työ kestää ainaki 31.12.2020 asti, ja oon kans mahđolisuus jatkata sopimusta. ¶
Halti kvenkultursenter IKS - Haltiin kväänisentteri oon komuniittenvälinen selskaappi ja kväänin kielen ja kulttuurin sentteri. Selskaapin omistethaan Yykeän, Omasvuonon, Kaivuonon, Kieruan, Naavuonon ja Raisin komuunit, ja Tromssan ja Finmarkun fylkinkomuuni. Sentteri oon Haltiissa Raisin komuunissa, ja sielä oon kans uuđen työteliijän konttuuriloma. Haltii oon integrašuunimalli, missä oon muun myötä Haltiin kväänisentteri IKS, Haltiin kansalistarassentteri AS, Haltiin elatuskeinotaras AS, Pohjais-Tromssan museumi AS ja Raisin komuuni (kulttuuri) samassa lukaalissa. ¶
Kieli- ja kulttuurityöteliijän tehtäävät oon primääristi käänttäämistyöt, sekretariaatin tehtäävät, ja kehittäät etheenkäsin Kväänin neuvoo. Se joka saapi työn osalistuu kans sentterin ylheishiin tehtäävhiin. Se häyttyy kans matkustaat jonku verran ja se saattaa kans olla ilta- ja pyhätyötä. ¶
Kväänin kielikompetansi ¶
Met hajema työteliijää , joka:  ¶
Saattaa työtelä roikassa, mutta kans ittenäisesti ¶
Oon mooli- ja resultaattiorienteeraantunu ja saapi assiit valmhiiksi ¶
Oon kreatiivinen ja tullee toimheen ihmisten kans ¶
Met tarjooma hyvän työmiljöön, monta sommaa ja engašeerattuu kolleegaa, fleksityöaijan, penšuunioorningin KLP:ssä, palkan sopimuksen jälkhiin. Lisätiettoo työstä saapi johtaaja Pål Vegard Erikseniltä telefuuninumerosta 970 07 388. Anomus ja CV lähätethään ennen 15.2.2020 e-postiadresshiin post@kvenkultur.no  ¶
Kieli- ja prošektityöteliijän virka oon lähtökohtasesti 100 % virka, met toivoma ette sie aloitat työssä mahđolisiman hopusti ja työ kestää ainaki 31.12.2020 asti, ja oon kans mahđolisuus jatkata sopimusta. ¶
Halti kvenkultursenter IKS - Haltiin kväänisentteri oon komuniittenvälinen selskaappi ja kväänin kielen ja kulttuurin sentteri. Selskaapin omistethaan Yykeän, Omasvuonon, Kaivuonon, Kieruan, Naavuonon ja Raisin komuunit, ja Tromssan ja Finmarkun fylkinkomuuni. Sentteri oon Haltiissa Raisin komuunissa, ja sielä oon kans uuđen työteliijän konttuuriloma. Haltii oon integrašuunimalli, missä oon muun myötä Haltiin kväänisentteri IKS, Haltiin kansalistarassentteri AS, Haltiin elatuskeinotaras AS, Pohjais-Tromssan museumi AS ja Raisin komuuni (kulttuuri) samassa lukaalissa. ¶
Kieli- ja kulttuurityöteliijän tehtäävät oon primääristi käänttäämistyöt, sekretariaatin tehtäävät, ja kehittäät etheenkäsin Kväänin neuvoo. Se joka saapi työn osalistuu kans sentterin ylheishiin tehtäävhiin. Se häyttyy kans matkustaat jonku verran ja se saattaa kans olla ilta- ja pyhätyötä. ¶
Kväänin kielikompetansi ¶
Met hajema työteliijää, joka:  ¶
Saattaa työtelä roikassa, mutta kans ittenäisesti ¶
Oon mooli- ja resultaattiorienteeraantunu ja saapi assiit valmhiiksi ¶
Oon kreatiivinen ja tullee toimheen ihmisten kans ¶
Met tarjooma hyvän työmiljöön, monta sommaa ja engašeerattuu kolleegaa, fleksityöaijan, penšuunioorningin KLP:ssä, palkan sopimuksen jälkhiin. Lisätiettoo työstä saapi johtaaja Pål Vegard Erikseniltä telefuuninumerosta 970 07 388. Anomus ja CV lähätethään ennen 15.2.2020 e-postiadresshiin post@kvenkultur.no  ¶
Halti Kvenkultursenter ¶
Kainun institutti – Kvensk institutt ¶
Frisbiigolfin reekelit ¶
Vuoron oon tehty lopphuun ko frisbii (mitä kans kuttuthaan diskiksi) makkaa korissa. ¶
Näytä ette perustat! ¶
Kunnioita muita ihmissii, eläviitä ja luonttoo. Älä vatkaa frisbiitä jos sie saatat osata muihin, tahi jos sinula ei ole ylinäkymä ympärille. ¶
Etiketti ¶
Näytä ette perustat muista ihmisistä kekkä pittäävät tätä allaa ja paanaa. Vatkaa tyhä ko paana oon vappaa, eikä ole sitä vaaraa ette sie ossaat muihin. ¶
